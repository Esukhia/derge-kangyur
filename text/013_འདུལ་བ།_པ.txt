[1a]
[1a.1]༄༅། །འདུལ་བ་པ་བཞུགས་སོ། །
[1b]
[1b.1]༄༅། །འདུལ་བ་གཞུང་དམ་པ། བམ་པོ་ཉི་ཤུ་གསུམ་པ། མདོར་ན། ཁྱེའུ་གཉིས་རྒལ་གསུམ་པ་དང་། །ཕྲིན་པ་དག་དང་དགེ་འདུན་ཞིང་། །ཡོ་བྱད་རྣམས་དང་ཕུར་པ་
[1b.2]དང་། །ཤིང་དང་བྱ་ཚང་རྣམ་གཉིས་སོ། །ཚེ་དང་ལྡན་པ་མཽད་གལ་གྱི་བུ་ཆེན་པོས་ཁྱིམ་བདག་མགོན་མེད་པ་ལ་ཟས་སྦྱིན་གྱི་བུ་རྣམས་ཐར་བར་བྱས་པ་ནི་རྒྱས་པར་རྣམ་པར་འབྱེད་པ་ལས་ཇི་
[1b.3]སྐད་འབྱུང་བ་བཞིན་ནོ། །ཁྱིམ་བདག་ཅིག་གིས་སངས་རྒྱས་ལ་སོགས་པ་དགེ་སློང་གི་དགེ་འདུན་རྣམས་གདུགས་ཚོད་ལ་སྤྱན་དྲངས་ནས། སངས་རྒྱས་ལ་སོགས་པ་དགེ་སློང་གི་དགེ་འདུན་
[1b.4]རྣམས་ནི་བྱོན་གྱི་དགེ་སློང་ཞིག་གཙུག་ལག་ཁང་ན་འདུག་སྟེ་བསོད་སྙོམས་མནོས་སོ། །དེ་ན་ཁྱིམ་བདག་མགོན་མེད་པ་ལ་ཟས་སྦྱིན་གྱི་ཁྱེའུ་རྣམས་ཛེ་ཏའི་ཚལ་ན་རྩེ་བ་ལས་གཡོན་ཅན་དག་གིས་
[1b.5]བརྐུས་པ་དགེ་སློང་དེས་ཐོས་ཏེ། དེས་སྔགས་བསླབས་ནས་རིང་པོ་མ་ལོན་པར་དེས་འདི་སྙམ་དུ་མ་ལ་བདག་གིས་སྔགས་འདིས་སད་དོ་སྙམ་དུ་བསམས་ནས་དེས་སྔགས་དེ་བརྗོད་པ་དང་། གཡོན་
[2a]
[2a.1]ཅན་དེ་དག་དཔུང་གི་ཚོགས་བཞིས་བསྐོར་བར་གྱུར་ནས་དེ་དག་གིས་ཁྱེའུ་དེ་རྣམས་བོར་ཏེ་བྲོས་སོ། །དེ་ལྟར་གྱུར་པ་དགེ་སློང་དག་གིས་ཐོས་ནས་དེ་ལ་དགེ་སློང་དག་གིས་འདི་ནི་ཕས་ཕམ་པའི་ཉེས་པ་བྱུང་ངོ་ཞེས་སྨྲས་པ་དང་། དགེ་སློང་དེ་འགྱོད་
[2a.2]པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་ཁྱོད་ཀྱིས་ཇི་ལྟར་བསམས་ཏེ་ཁྱེའུ་རྣམས་ཐར་བར་བྱས་ཞེས་སྨྲས་པ་དང་། སྔགས་སད་པར་བསམས་སོ་ཞེས་གསོལ་ནས་བཅོམ་ལྡན་འདས་ཀྱིས་བཀའ་སྩལ་པ། སྔགས་བརྗོད་པ་
[2a.3]ལ་ཉེས་པ་མེད་དོ། །ལྗོངས་ཀོ་ས་ལར་དགེ་འདུན་གྱི་ཆོས་གོས་བགོས་པ་དང་། དགེ་སློང་གཞི་པ་ཞིག་གྲོང་གཞན་དུ་སོང་ནས་དེ་ལ་ལྷན་ཅིག་སྤྱོད་པ་གཉིས་ཤིག་ཡོད་དེ་དེ་གཉིས་ཀྱིས་མཁན་པོའི་གོས་སོ་སོར་མནོས་སོ། །དེ་གཉིས་ཀྱིས་མནོས་ཏེ་དོང་བ་
[2a.4]དང་། གཅིག་ལ་གཅིག་མཁན་པོའི་གོས་ཁྱོད་ཀྱིས་མནོས་སམ་ཞེས་དྲིས་སོ། །ཁྱོད་ཀྱིས་ཀྱང་མནོས་ཁོ་བོས་ཀྱང་མནོས་ན་གང་གིས་མི་དབང་བར་མནོས་པས་ཕས་ཕམ་པ་བྱུང་བ་ནི་མི་ཤེས་སོ་ཞེས་སྨྲས་པ་དང་། བཅོམ་ལྡན་འདས་ཀྱིས་བཀའ་སྩལ་པ། 
[2a.5]མནོས་པ་ལ་ཉེས་པ་མེད་དེ་འོན་ཀྱང་གཞན་ཤེས་པར་བྱོས་ཤིག །གཞོངས་ཀོ་ས་ལར་དགེ་འདུན་གྱིས་གོས་བགོས་པ་དང་། དགེ་སློང་གཞི་བ་ཞིག་གྲོང་གཞན་དུ་སོང་ནས། དགེ་སློང་དེའི་མཛའ་བོ་ཞིག་ཡོད་དེ། དེས་དེའི་གོས་མནོས་ནས་དེས་འོངས་པ་
[2a.6]དང་། འདི་སྐད་དུ་ཚེ་དང་ལྡན་པ་འདི་ནི་ཁྱོད་ཀྱི་གོས་ཡིན་ཏེ་ཁོ་བོས་མནོས་ནས་འོངས་སོ་ཞེས་སྨྲས་པ་དང་། ངས་ཁྱོད་ལ་མ་བཅོལ་ཏོ་ཞེས་སྨྲས་ནས། དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་
[2b]
[2b.1]ཉེས་པ་མེད་དེ་མ་བཅོལ་བར་རྙེད་པ་མ་མནོད་ཅིག །མནོས་ན་ནི་ཉེས་བྱས་སུ་འགྱུར་རོ། །གཞོངས་ཀོ་ས་ལར་གོས་རྣམས་བགོས་པའི་ཚེ་དགེ་སློང་ཞིག་ན་བ་དང་དེའི་ནད་གཡོག་གིས་གོས་མནོས་ནས་དེས་ཁྱེར་ཏེ་སོང་བ་དང་། དགེ་སློང་དེ་ཡང་དུས་ལས་འདས་ཏེ་དགེ་སློང་
[2b.2]དེས་ཇི་ལྟར་བྱ་བ་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་སྔར་དུས་ལས་འདས་ལ་ཕྱིས་མནོས་ན་ནི་དེ་ཉིད་དུ་སླར་ཕུལ་ཅིག །འོན་ཏེ་སྔར་མནོས་ལ་ཕྱིས་དུས་ལས་འདས་ན་ནི་ཡོ་བྱད་གཞན་ཇི་ལྟ་བ་དེ་ལྟར་བྱོས་ཤིག །དགེ་སློང་ཞིག་གིས་དགེ་སློང་
[2b.3]ཞིག་ལ་ཚེ་དང་ལྡན་པ་ཚུར་ཤོག །ཆུང་ངུ་ཆུང་ངུ་ནས་མ་བྱིན་པར་བླངས་པ་དང་ཉེས་པར་མི་འགྱུར་རོ་ཞེས་སྨྲས་པ་དང་། དགེ་སློང་དག་གིས་ཐོས་ནས་བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། སྦྱོར་བ་གཅིག་གིས་རིན་ཐང་བརྩི་བར་བྱའོ། །
[2b.4]ཁྱིམ་བདག་ཅིག་དགེ་འདུན་གྱི་ཞིང་རྨེད་པ་དང་། དེ་ལ་དགེ་སློང་གཞི་བ་ཞིག་འོངས་ནས་འདི་སྐད་དུ་ཁྱིམ་བདག་ཡང་ན་ཤས་བྱིན་ཅིག །ཡང་ན་ཞིང་མ་རྨེད་ཅིག་ཅེས་སྨྲས་ཀྱང་དེས་མ་མཉན་ཏེ་རྨོས་པ་དང་། དགེ་སློང་དེས་ཐོང་བའི་རྩེ་མོར་ཉལ་ལོ། །དེ་ནས་ཁྱིམ་བདག་
[2b.5]དེས་ཐོང་བ་བོར་ནས་འདི་སྐད་དུ་དགེ་སྦྱོང་འདི་ལྟ་བུ་དང་བྲལ་བར་ཤོག་ཤིག་ཅེས་འཕྱ་ཞིང་སྤོང་སྟེ་མི་སྙན་པར་ཟེར་བ་དང་། དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། ཕྱིན་ཆད་དགེ་སློང་གིས་འདི་ལྟར་ལུས་མི་སྡུག་པར་མ་
[2b.6]བྱེད་ཅིག །དགེ་སློང་ཞིག་གིས་དགེ་སློང་ཞིག་ལ་འདི་སྐད་དུ་ཚེ་དང་ལྡན་པ་ཚུར་ཤོག་མཆོད་རྟེན་གྱི་ནོར་བརྐུས་ཀྱང་བདག་ཅག་གཉིས་ལ་ཉེས་པར་མི་འགྱུར་རོ་ཞེས་སྨྲས་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་མཆོད་རྟེན་གྱི་ཡོ་བྱད་སྲུང་མ་ཡོད་པ་
[2b.7]ལས་ནི་དེ་སྟེ་རིན་ཐང་ཚང་ན་ཕས་ཕམ་པར་འགྱུར་རོ། །དགེ་སློང་གཞི་བ་ཞིག་དགེ་འདུན་གྱི་ཞིང་རྨེད་དུ་བཅུག་པ་དང་། དེ་ནས་ཤིན་ཏུ་མི་རིང་བ་ཞིག་ན་ཁྱིམ་བདག་ཅིག་ཀྱང་ཞིང་རྨེད་དེ། ཁྱིམ་བདག་དེ་འོངས་ནས་བཙུན་པ་ཁོ་བོའི་ཞིང་མ་རྨོ་ཤིག་ཅེས་སྨྲས་པ་དང་། འདི་ཁྱོད་
[3a]
[3a.1]ཀྱི་མ་ཡིན་ཏེ་དགེ་འདུན་གྱི་ཞིང་ངོ་། །བཙུན་པ་ཁོ་བོའི་དབང་དུ་མི་མ་ཡིན་པ་བསྟན་ཏོ་ཞེས་སྨྲས་ནས། ཁྱིམ་བདག་དེས་སྔོན་མཚམས་སུ་ཕུར་པ་བཏབ་པ་དེ་བརྐོས་སོ། །དེ་བརྐོས་ནས་བསྟན་པ་དང་དེས་ཐོང་བ་བོར་ནས་ཁྱིམ་བདག་དེ་སོང་བའི་འོག་ཏུ་དེས་དེའི་ཕུར་
[3a.2]པ་ནང་དུ་བསྣུར་ཏེ་ཞིང་རྨེད་པ་དང་། ཁྱིམ་བདག་དེ་སླར་འོངས་ནས། བཙུན་པ་ད་གཟོད་ཀྱང་ཁོ་བོ་རྒྱལ་ན་ཅིའི་ཕྱིར་ད་དུང་ཡང་ཞིང་རྨེད་ཅེས་སྨྲས་པ་དང་། དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་དངོས་པོ་ཚང་ན་ཕས་ཕམ་
[3a.3]པར་འགྱུར་རོ། །དགེ་སློང་ཞིག་གིས་ཁྱིམ་བདག་གི་མེ་ཏོག་གི་ཤིང་ཞིག་མ་བྱིན་པར་བླངས་པ་དང་། དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་དངོས་པོ་ཚང་ན་ཕས་ཕམ་པར་འགྱུར་རོ། །འབྲས་བུའི་ཤིང་ཡང་དེ་བཞིན་ནོ། །
[3a.4]དགེ་སློང་གི་འཆག་སར་ཤིང་ཞིག་སྐྱེས་ཏེ། དེ་ལ་འོལ་བའི་ཚང་འཆས་ནས་དེས་དེ་དག་འཆག་པ་ལ་ཤིང་འདོར་ཞིང་སྐད་འབྱིན་པ་དང་། དེས་དེའི་ཚང་བཤིག་ནས་དེ་སྐད་འབྱིན་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགའ་བོ་ལ་དགའ་བོ་འོལ་བ་ཅིའི་ཕྱིར་
[3a.5]སྐད་འབྱིན་ཅེས་རྨས་པ་དང་། དགེ་སློང་དག་གིས་འོལ་བའི་ཚང་བཤིག་པའི་སླད་དུའོ། །འོལ་བའི་ཚང་མ་གཞིག་ཅིག །སུས་བཤིག་པ་དེ་ལ་ཉེས་བྱས་སུ་འགྱུར་རོ། །དགེ་སློང་གིས་འོལ་བའི་ཚང་བཤིག་ནས་ཚོན་བསྐོལ་བ་དེ་ཡང་རྒྱས་པར་དེ་བཞིན་ནོ། །
[3a.6]མདོར་ན། ལ་ཕུག་སྡོང་བུ་འབྲས་བུ་དང་། །འདབ་མ་མེ་ཏོག་རྣམ་གསུམ་དུ། །རྟ་དང་རྟ་ཞོན་རྐུ་བ་དང་། །གྲུ་རྒལ་བ་དང་ནོར་བུའོ། །མཉན་དུ་ཡོད་པ་ན་ཁྱིམ་བདག་ཅིག་ལ་ལ་ཕུག་གི་ར་བ་ཞིག་ཡོད་དེ་དེར་དགེ་སློང་ཞིག་སོང་ནས་འདི་སྐད་དུ་ལ་ཕུག་སློང་ཞེས་སྨྲས་པ་
[3a.7]དང་། བཙུན་པ་རིན་སྩོལ་ཅིག །རིན་མེད་དོ། །རིན་མེད་པར་ཇི་ལྟར་གསོལ། ཆོས་ཀྱི་ཕྱིར་རིན་མེད་པར་བྱིན་ཅིག །བཙུན་པ་དེ་སྟེ་འདིར་འོངས་སོ་ཅོག་ལ་རིན་མེད་པར་བྱིན་ན་ཁོ་བོ་ཅག་གི་ཟས་དང་གོས་ཅུང་ཟད་ཀྱང་མེད་པར་འགྱུར་རོ་ཞེས་སྨྲས་པ་དང་། ཅི་ཅུང་ཟད་ཀྱང་
[3b]
[3b.1]མི་སྦྱིན་ནམ། ཅུང་ཟད་ཀྱང་མི་གསོལ་ལོ་ཞེས་སྨྲས་ནས། དེས་ལ་ཕུག་གི་ར་བ་དེ་སྔགས་ཀྱིས་བསྐམས་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་མོད་ཀྱི་ཉེས་པ་སྦོམ་པོར་འགྱུར་རོ། །ལ་ཕུག་གི་ར་བ་ཇི་ལྟ་བ་བཞིན་དུ་སྡོང་བུའི་ར་བ་དང་། 
[3b.2]ལོ་མའི་ར་བ་དང་། འབྲས་བུའི་ར་བ་རྣམས་ཀྱང་དེ་བཞིན་ནོ། །རྟ་ཞིག་རྩྭ་ཟ་ཞིང་འདུག་པ་དང་། དགེ་སློང་ཞིག་གིས་རྩྭ་ཆང་བ་གང་བླངས་ནས་རྟའི་མདུན་དུ་བསྒྲེངས་པ་དང་། དེ་ཡང་དེའི་ཕྱི་བཞིན་དུ་འོང་བར་གྱུར་ནས། དགེ་སློང་དེས་འདི་ལྟར་བརྐུ་བར་བྱའོ་སྙམ་སྟེ་ལུས་
[3b.3]རྣམ་པར་བསྒྱུར་བ་དང་། དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་ནི་མེད་ཀྱི་ཉེས་པ་སྦོམ་པོར་འགྱུར་རོ། །དགེ་སློང་ཞིག་གིས་ཚོང་པ་འགྲོན་པ་མང་པོ་དག་ཅིག་དང་ལྷན་ཅིག་གཞོངས་ཀོ་ས་ལར་དོང་ནས་མྱ་ངན་གྱི་ལམ་ཞིག་
[3b.4]ཏུ་ཕྱིན་པ་དང་། ཚོང་པ་དེ་རྟ་ལ་ཞོན་ནས་དེ་དག་གིས་བཙུན་པ་མྱ་ངན་གྱི་ལམ་འདི་ནི་འཇིགས་པ་དང་བཅས་ཀྱིས་རྟ་ལ་བཅིབས་ལ་མྱུར་དུ་བཞུད་དོ་ཞེས་སྨྲས་པ་དང་། དགེ་སློང་དག་གིས་རྟ་ལ་ཞོན་ཏེ་དེ་དག་གིས་དེར་འདི་ལྟར་བརྐུ་བར་བྱའོ་སྙམ་ནས་ལུས་རྣམ་པར་བསྒྱུར་བ་དང་། དགེ་
[3b.5]སློང་དེ་དག་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་ནི་མེད་དེ་ཉེས་པ་སྦོམ་པོར་འགྱུར་རོ། །དགེ་སློང་ཞིག་རིན་པོ་ཆེས་གང་བའི་གྲུ་དང་ལྷན་ཅིག་རྒལ་བ་ལས་དེས་དེར་འདི་ལྟར་བརྐུ་བར་བྱའོ་སྙམ་ནས་ལུས་རྣམ་པར་བསྒྱུར་བ་དང་། 
[3b.6]དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་ནི་མེད་དེ་ཉེས་པ་སྦོམ་པོར་འགྱུར་རོ། །ཚོང་པ་ཞིག་གི་གྲུ་རིན་པོ་ཆེས་གང་བ་ཆུར་བྱིང་བ་དང་། དེ་བྲེལ་བ་དང་རིན་པོ་ཆེའི་སྒྲོམ་ཆུས་ཁྱེར་ཏེ་དགེ་སློང་དག་ཅིག་འོག་ན་ཆུ་ལ་འཁྲུ་
[3b.7]ཞིང་འདུག་པ་དེ་དག་གིས་རིན་པོ་ཆེའི་སྒྲོམ་མཐོང་ནས་དེ་དག་གིས་དེ་ཕྱུང་བ་དང་། ཚོང་པ་དེས་མཐོང་སྟེ། བཙུན་པ་དག་རིན་པོ་ཆེའི་སྒྲོམ་འདི་ནི་བདག་གི་ལགས་སོ་ཞེས་སྨྲས་པ་དང་། འདི་ཆུས་ཁྱེར་བ་ལས་ངེད་ཀྱིས་རྙེད་དོ། །བཙུན་པ་དག་བདག་གིས་གྲུ་རིན་པོ་ཆེས་
[4a]
[4a.1]གང་བ་ཆུར་བྱིང་སྟེ། དེ་ནས་ཁོ་བོ་བྲེལ་བ་དང་། རིན་པོ་ཆེའི་སྒྲོམ་བུ་འདི་ཆུས་ཁྱེར་ཏེ། རིན་པོ་ཆེའི་སྒྲོམ་འདི་ནི་བདག་གི་ལགས་སོ་ཞེས་སྨྲས་པ་དང་། དེ་སྟེ་ཁྱོད་ཀྱི་ཡིན་ན་ཁྱེར་ཅིག །དགེ་སློང་དེ་དག་འགྱོད་པ་སྐྱེས་ནས། བཅོམ་ལྡན་འདས་ཀྱིས་
[4a.2]བཀའ་སྩལ་པ། ཉེས་པ་མེད་དོ། །དགེ་སློང་གཞི་བ་ཞིག་གིས་ཕྱོགས་བཞིའི་དགེ་འདུན་གྱི་ཡོ་བྱད་རྐུ་སེམས་ཀྱིས་གནས་ནས་གནས་སུ་སྤོས་པ་དང་། དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ། ཉེས་
[4a.3]པ་སྦོམ་པོར་འགྱུར་རོ། །རྐུན་པོ་དག་ཅིག་གིས་བ་ཞིག་ཁྲིད་དེ་དགོན་པའི་གནས་སུ་འཛེགས་ནས་དེ་དག་གིས་དེར་བཏགས་ཏེ་དོང་བ་དང་། གནས་དེར་དགེ་སློང་དག་ཉིན་པར་སྤྱོད་པའི་ཕྱིར་དོང་བ་དང་། དེ་དག་གིས་བ་དེ་མཐོང་ནས་དེ་དག་གིས་སྙིང་རྗེ་སྟེ་བཏང་བ་དང་། དེ་
[4a.4]དག་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ། ཉེས་བྱས་སུ་འགྱུར་རོ། །མདོར་ན། རོ་དང་གསེར་གྱི་ཕྲེང་བ་དང་། །བྱན་ལག་བྱི་བ་རྣམ་པ་གཉིས། །རི་དགས་གསུམ་དང་ཀོག་ཚེ་གཉིས། །རྙི་དང་བྱ་
[4a.5]རྒྱ་བྱ་ཚང་ངོ་། །མཉན་དུ་ཡོད་པ་ན་གཞན་དག་རོ་ལ་གསོལ་བ་འདེབས་ཏེ། ཁྱིམ་བདག་དེས་ཀྱང་དགོས་པ་ཞིག་གསོལ་ནས། དེའི་དགོས་པ་དེ་གྲུབ་པ་དང་། དེས་དེ་ལ་རས་དཀར་པོ་ཞིག་གིས་གཡོགས་ཏེ་བཞག་པ་ལ་དགེ་སློང་ནག་པོ་དགའ་བོ་ཞེས་བྱ་བ་དེ་དེར་སོང་ནས་
[4a.6]རས་དེ་བླངས་པ་དང་། དེ་ལ་དགེ་སློང་རྣམས་ཀྱིས་ཁྱོད་ལ་ཕས་ཕམ་པའི་ཉེས་པ་བྱུང་ངོ་། །དངོས་པོ་གང་གི་ཕྱིར། ཁྱོད་ཀྱིས་རོའི་རས་མ་བྱིན་པར་བླངས་པའི་ཕྱིར་རོ་ཞེས་སྨྲས་པ་དང་། དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་
[4a.7]ཉེས་པ་མེད་དེ། ཉེས་པ་སྦོམ་པོར་འགྱུར་རོ། །གྲོང་ཁྱེར་ཡངས་པ་ཅན་ན་རོ་གསེར་གྱི་ཕྲེང་བ་བཏགས་པ་ཞིག་རང་ལ་བསྲུང་ཞིང་འདུག་གོ་ཞེས་དགེ་སློང་ནག་པོ་དགའ་བོ་ཞེས་བྱ་བ་དེས་ཐོས་ཏེ་དེ་དེར་སོང་ནས། རོ་དེ་ལ་འཐོག་པ་ལས་རོ་དེ་སྨྲ་བ་དང་། དེ་དཔའ་བ་ལ་ནུས་
[4b]
[4b.1]པས་ན་དེས་གསེར་གྱི་ཕྲེང་བ་ཕྲོགས་ཏེ་ཁྱེར་བ་དང་། དགེ་སློང་རྣམས་ཀྱིས་ཐོས་ནས་དེ་ཡང་དེ་བཞིན་དུ་རྒྱས་པར་རོ། །བུད་མེད་མང་ཞིག་ཆུ་བོ་མ་ཛི་ར་བ་ཏིའི་ངོགས་སུ་གོས་དང་རྒྱན་རྣམས་བཞག་སྟེ་ཁྲུས་བྱེད་པ་ན། སྤྲེའུ་ཞིག་ཤིང་ལས་བབས་ནས་རྒྱན་རྣམས་ཁྱེར་ཏེ་ཤིང་
[4b.2]ལ་སླར་འཛེགས་པ་དང་། དེ་དག་སླར་བྱུང་ནས་གོས་རྣམས་བགོས་ཏེ་རྒྱན་རྣམས་ཐོགས་ཞེས་བྱས་ན་མུ་ཏིག་གི་དོ་ཤལ་མེད་ནས་གང་གི་ཚེ་མ་རྙེད་པ་དེའི་ཚེ་དོང་ངོ་། །དེ་ནས་སྤྲེའུ་དེས་མུ་ཏིག་གི་དོ་ཤལ་དེ་དེ་ཉིད་དུ་སླར་བོར་བ་དང་། དགེ་སློང་དག་ཅིག་ཤིན་ཏུ་མི་རིང་བ་ཞིག་ན་
[4b.3]འཆག་ཅིང་འཁོད་པ་དེ་དག་གིས་མུ་ཏིག་གི་དོ་ཤལ་དེ་མཐོང་ནས་བླངས་ཏེ་བུད་མེད་དེ་དག་ལ་བྱིན་ནོ། །བུད་མེད་དག་ན་རེ་ཁྱོད་ཀྱིས་མུ་ཏིག་གི་དོ་ཤལ་འདི་བརྐུས་སོ་ཞེས་སྨྲས་པ་དང་། འདི་ངེད་ཅག་གིས་མ་བརྐུས་ཀྱིས་ཁྱེད་ཅག་ཁྲུས་བྱེད་པ་ན་སྤྲེའུ་ཞིག་ཤིང་ལས་བབས་ནས་
[4b.4]མུ་ཏིག་གི་དོ་ཤལ་འདི་བླངས་ཏེ་སླར་ཤིང་ལ་འཛེགས་སོ། །གང་གི་ཚེ་ཁྱོད་ཀྱིས་བཙལ་ཏེ་མ་རྙེད་ནས་དོང་བ་དེའི་ཚེ་སླར་བབས་ཏེ་དེ་ཉིད་དུ་བཞག་གོ། །དགེ་སློང་དེ་དག་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དོ། །དགེ་སློང་གིས་བྱན་
[4b.5]ལག་གི་ཚང་བཤིག་སྟེ་སྒོ་ང་བླངས་པ་དང་། བྱན་ལག་དེ་སྒྲ་འབྱིན་ཏེ་དེ་བཞིན་རྒྱས་པར་རོ། །དགེ་སློང་མང་ཞིག་གཙུག་ལག་ཁང་ཞིག་ན་འཁོད་པ་དང་བྱི་བ་དག་ཅིག་བྱི་ཁུང་ནས་བྱུང་སྟེ་ནོར་དང་ཟས་བརྐུས་ཤིང་བྱི་ཁུང་དུ་སླར་སོང་བ་དང་། དེ་དག་འདི་སྙམ་དུ་གྱུར་ཏོ། །
[4b.6]བདག་ཅག་གི་ལ་རྐུ་བ་དེ་སུ་ཞིག་སྙམ་དུ་བསམས་ཏེ། དགེ་སློང་དག་གིས་བསོད་སྙོམས་ལས་བསྐོར་ནས་གདུགས་ཚོད་ལ་སྡོད་ཅིང་འདུག་པ་དང་། བྱི་བ་དེ་ཡང་ཁུང་བུ་ནས་བྱུང་སྟེ། ཁ་ཟས་ཁྱེར་ནས་དེ་བཞིན་དུ་བྱི་ཁུང་དུ་སླར་སོང་བ་དང་། དགེ་སློང་དེ་དག་འདི་སྙམ་དུ་
[4b.7]བདག་ཅག་ལ་རྐུ་བ་ནི་འདི་ཡིན་ནོ་སྙམ་དུ་བསམས་ཏེ། དེ་དག་གིས་དེ་བཟུང་ནས་དགེ་སློང་དག་ལ་བསྟན་ཏེ་བདག་ཅག་ལ་རྐུ་བ་ནི་འདི་ཡིན་ནོ་ཞེས་སྨྲས་པ་དང་། དགེ་སློང་དེ་དག་གིས་སྨྲས་པ་ཁྱེད་ལ་ཕས་ཕམ་པའི་ཉེས་པ་བྱུང་ངོ་། །དངོས་པོ་གང་ལས་ཁྱེད་ཀྱིས་བྱི་བ་ལ་མ་
[5a]
[5a.1]བྱིན་པར་བླངས་པས་སོ་ཞེས་སྨྲས་པ་དང་། དགེ་སློང་དེ་དག་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་ཀྱིས་དགེ་སློང་རྣམས་ཀྱི་གང་ཡིན་པ་དེ་ལོང་ཤིག །བྱི་བའི་གང་ཡིན་པ་དེ་ནི་མི་བླང་བར་བྱའོ། །བྱི་བས་བཅའ་
[5a.2]བ་དང་བཟའ་བའི་རྣམས་ཁྱེར་ཏེ་འོངས་ཤིང་དགེ་སློང་ཞིག་གི་མལ་སྟན་གྱི་འོག་ཏུ་བཞག་པ་དང་། དགེ་སློང་དེས་ནང་པར་སྔར་སོ་ཤིང་ཟོས་གདོང་བཀྲུས་ནས་བྱིན་ལེན་བྱས་ཏེ། དེ་ཟོས་པ་དང་དགེ་སློང་དག་གིས་ཚེ་དང་ལྡན་པ་ཁྱོད་རྟག་པར་ལག་པ་དང་། རྐང་པ་ལེགས་པར་
[5a.3]བཀྲུས་ཀྱང་བསོད་སྙོམས་ལ་གྲོང་དུ་མི་འཇུག་ན། དེ་ཅིའི་ཕྱིར་ཞེས་སྨྲས་པ་དང་། བདག་ནི་བྱི་བས་བཅའ་བ་དང་བཟའ་བ་ཁྱེར་ཏེ་འོངས་ཤིང་མལ་སྟན་གྱི་འོག་ཏུ་འཇོག་སྟེ་བདག་གིས་སྔར་བྱིན་ལེན་བྱས་ནས་ཟོས་སོ་ཞེས་སྨྲས་པ་དང་། ཚེ་དང་ལྡན་པ་ཁྱོད་ནི་ཕས་ཕམ་པའི་ཉེས་པ་བྱུང་
[5a.4]ངོ་། །དངོས་པོ་གང་གི་ཕྱིར། ཁྱོད་ཀྱིས་བྱི་བའི་བཅའ་བ་དང་བཟའ་བ་མ་བྱིན་པར་བླངས་པའི་ཕྱིར་རོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དེ་ནི་ཚེ་སྔ་མ་ལ་བྱི་བའི་ཕ་ཡིན་ཏེ། དེ་ཕ་
[5a.5]ལ་བྱམས་པས་ན་དགེ་སློང་དེ་ལ་ཁ་ཟས་ཁྱེར་ཏེ་འོངས་ཤིང་བྱིན་པས་ཉེས་པ་མེད་དོ། །རི་དགས་ཤིག་རྔོན་པས་བསྙགས་ནས་གཙུག་ལག་ཁང་དུ་འོངས་པ་དང་རྔོན་པ་དེ་དག་གིས་བདག་ཅག་གི་རི་དགས་དེ་ནི་བསྙགས་ཏེ་གཙུག་ལག་ཁང་དུ་སོང་གིས་སླར་བྱིན་ཅིག་ཅེས་
[5a.6]སྨྲས་པ་དང་། དེ་དག་གིས་གང་གི་ཚེ་མ་ཐོབ་པ་དེའི་ཚེ་བོར་ཏེ་དོང་བ་དང་། དགེ་སློང་དེ་དག་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དོ། །རྔོན་པས་རི་དགས་མདས་ཕོག་པ་དེ་ཡང་དེ་བཞིན་དུ་རྒྱས་པར་བྱའོ། །རྔོན་པས་རི་དགས་ཤིག་
[5a.7]མདའ་དུག་ཅན་གྱིས་ཕོག་པ་གཙུག་ལག་ཁང་དུ་འོངས་པ་དང་། རྔོན་པ་དེ་དག་གིས་བདག་ཅག་གིས་རི་དགས་འདི་མདའ་དུག་ཅན་གྱིས་ཕོག་སྟེ། གདོན་མི་ཟ་བར་འཆིས་སླར་བྱིན་ཅིག་ཅེས་སྨྲས་པ་དང་། དགེ་སློང་དེ་དག་གིས་སླར་མ་བྱིན་ནས་དེ་དག་གིས་བོར་ཏེ་དོང་ངོ་། །དེ་
[5b]
[5b.1]དག་དོང་བའི་འོག་ཏུ་རི་དགས་དེ་ཡང་དུས་ལས་འདས་ནས་དགེ་སློང་དེ་དག་གིས་ཇི་ལྟར་བྱ་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། རྔོན་པ་དེ་དག་ལ་སླར་བྱིན་ཅིག །དགེ་སློང་གིས་རྔོན་པ་ལ་གནོད་པར་བྱ་བའི་ཕྱིར་ཀོག་ཚེ་བཅད་ན་ཉེས་པ་སྦོམ་པོར་འགྱུར་རོ། །
[5b.2]སྙིང་རྗེ་བས་བཅད་ན་ཉེས་བྱས་སུ་འགྱུར་རོ། །དེ་བཞིན་དུ་བྱའི་རྙི་ཡང་གནོད་པར་བྱ་བའི་ཕྱིར་བཅད་ན་ཉེས་པ་སྦོམ་པོར་འགྱུར་རོ། །སྙིང་རྗེ་བར་བསམས་ཏེ་བཅད་ན་ཉེས་བྱས་སུ་འགྱུར་རོ། །དགེ་སློང་གིས་བྱ་རྒྱ་གནོད་པར་བྱ་བའི་ཕྱིར་བཅད་ན་ཉེས་པ་སྦོམ་པོར་འགྱུར་རོ། །
[5b.3]སྙིང་རྗེ་བར་བསམས་ཏེ་བཅད་ན་ཉེས་བྱས་སུ་འགྱུར་རོ། །བྱ་ཚང་ཡང་དེ་བཞིན་ནོ། །མདོར་ན། གོས་འཚོང་བ་དང་ཚོང་འདུས་པ། །བཅའ་བ་གྲུ་གསུམ་ཐུག་པ་དང་། །ཟོང་དང་དངོས་པོ་ཆོས་གོས་སོ། །དགེ་སློང་ཞིག་གིས་གོས་འཚོང་བ་ར་རོ་བ་ཞིག་གིས་རས་ཞིག་
[5b.4]བླངས་ནས་ཁྱེར་ཏེ་སོང་བ་དང་། གོས་འཚོང་བས་མཐོང་ནས་དེས་དེ་ལ་རས་མ་རྐུ་ཞེས་སྨྲས་པ་དང་། བསྟན་ནས་ཁྱེར་ཏེ་འོང་ངོ་ཞེས་སྨྲས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་ནི་མེད་དེ་ཉེས་པ་སྦོམ་པོར་
[5b.5]འགྱུར་རོ། །དགེ་སློང་ཞིག་གིས་ཚོང་འདུས་པ་ལ་སྐྱིན་པོར་མང་ཞིག་བླངས་པ་དང་། དེས་སྐྱིན་པ་བདས་ན་དེས་འདི་སྙམ་དུ་འདི་ལ་མི་སྦྱིན་ནོ་སྙམ་བསམས་པ་དང་། དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ་ཉེས་པ་
[5b.6]སྦོམ་པོར་འགྱུར་རོ། །དགེ་སློང་ཞིག་ན་བ་དང་དེ་ཁུར་བ་གྲུ་གསུམ་དང་། ཐུག་པ་ལ་དད་ནས་དེས་འདི་སྙམ་དུ་ཁུར་བ་གྲུ་གསུམ་དང་། ཐུག་པ་བྱས་ཏེ་དགེ་འདུན་ལའང་གསོལ། བདག་ཀྱང་བཟའོ་སྙམ་སྟེ། དེས་ནད་གཡོག་རྣམས་ལ་དགེ་འདུན་ལའང་གསོལ། 
[5b.7]ཁོ་བོ་ཡང་བཟས་ཁུར་བ་གྲུ་གསུམ་དང་། ཐུག་པ་ཡང་སྦྱོར་ཅིག་ཅེས་སྨྲས་ནས། དེས་དེ་ལ་རིན་བྱིན་པ་དང་དེ་དག་གིས་འདི་སྙམ་དུ་བདག་ཅག་ལ་ཁུར་བ་གྲུ་གསུམ་དང་། ཐུག་པ་ཅི་དགོས་ཀྱིས་འདི་གཅིག་པུ་ལ་ཁུར་བ་གྲུ་གསུམ་དང་། ཐུག་པ་བྱིན་ལ་རིན་དེ་བགོའོ་སྙམ་
[6a]
[6a.1]བསམས་ནས་དེ་དག་གིས་དེ་ལ་ཁུར་བ་གྲུ་གསུམ་དང་། ཐུག་པ་བྱིན་ཏེ་རིན་བགོས་པ་དང་། དགེ་སློང་དེ་དག་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །དགེ་སློང་
[6a.2]ནད་པ་ཞིག་ཡོད་དེ། དེ་ལ་ཟོང་མང་དུ་ཡོད་པས་དེས་འདི་སྙམ་དུ་འདི་དག་ནི་བདག་ཤི་བ་དང་དགེ་འདུན་གྱིས་བགོས་སོ་སྙམ་དུ་བསམས་ནས། དེས་ནད་གཡོ་བ་རྣམས་ལ་ཚེ་དང་ལྡན་པ་དག་ཁོ་བོ་ལ་སྲན་ཆུང་གི་ཚོད་མ་ཞིག་བྱིན་ཅིག་ཅེས་སྨྲས་ནས་དེ་དག་གིས་དེ་ལ་སྲན་ཆུང་གི་ཚོད་
[6a.3]མ་ཞིག་བྱས་ཏེ་བྱིན་པ་དང་། ནད་གཡོག་དེ་དག་བྲེལ་བར་གྱུར་ནས། དེས་ཟོང་དང་སྲན་ཆུང་གི་ཚོད་མར་བསྲེས་ནས་འཐུངས་པ་དང་། དེ་ཁ་ཟས་ལྕི་བས་དུས་ལས་འདས་ཏེ་དགེ་སློང་དེ་དག་འདུས་ནས་དུར་ཁྲོད་དུ་བོར་རོ། །དེ་དག་གིས་དེ་བོར་ནས་ནད་གཡོག་རྣམས་ལ་དགེ་
[6a.4]སློང་དེའི་ཟོང་མང་པོ་བགོ་བར་བྱས་ཁྱེར་ཏེ་ཤོག་ཅེས་སྨྲས་པ་དང་། དགེ་སློང་དག་གིས་བཙལ་ནས་མ་རྙེད་དེ། དེ་དག་སྟན་ལས་ལངས་ཏེ་དོང་ངོ་། །དགེ་སློང་དེ་གཅན་གཟན་གྱིས་ལྟོ་དྲལ་ཏེ་རྒྱུ་མ་དྲངས་སོ། །རྒྱུ་མ་དྲངས་པ་དང་ཟོང་རྣམས་ས་ལ་བྱུང་ཞིང་འདུག་གོ། །དགེ་
[6a.5]སློང་ཞིག་དུར་ཁྲོད་དུ་མི་རོ་ལ་རྟོག་ཏུ་སོང་བ་དང་། དེས་ཟོང་དེ་མཐོང་ནས་དེ་དག་ཁྱེར་ཏེ་དགེ་འདུན་ལ་ཕུལ་བ་དང་། དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དོ། །དགེ་སློང་ནད་པ་ཞིག་ཡོད་དེ་དེ་ལ་ཤིང་གི་དངོས་པོ་མང་དུ་ཡོད་
[6a.6]པ་དང་། དེས་ནད་གཡོག་རྣམས་ལ་ཚེ་དང་ལྡན་པ་དག་དགེ་སློང་རྣམས་བོས་ཤིག །དགེ་འདུན་ལ་འབུལ་ལོ། །མཆོད་རྟེན་ལ་འབུལ་ལོ། །གང་ཟག་རྣམས་ལ་འབུལ་ལོ་ཞེས་སྨྲས་པ་དང་། ནད་གཡོག་རྣམས་འདི་སྙམ་དུ་དགེ་འདུན་དང་མཆོད་རྟེན་ལ་ཕུལ་ན་བདག་ཅག་
[6a.7]གིས་ཅུང་ཟད་ཀྱང་མི་ཐོབ་བོ་སྙམ་ནས། དེ་དག་གིས་དགེ་སློང་མ་བོས་སོ། །དགེ་སློང་དེ་ཡང་དུས་ལས་འདས་ནས་དེ་དག་འགྱོད་པ་སྐྱེས་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། ནད་པ་དང་མི་མཐུན་པར་ནད་གཡོག་གིས་མ་བྱེད་ཅིག །ནད་
[6b]
[6b.1]པས་ཇི་ལྟར་བསྒོ་བ་བཞིན་དུ་དེ་དག་གིས་བསྒྲུབ་པར་བྱའོ། །འོན་ཏེ་རྣམ་གྲངས་གཞན་ཞིག་ཏུ་འགོད་པར་གྱུར་ན་ཡང་ཇི་ལྟར་ནད་པས་བསྒོ་བ་དེ་ལྟར་བྱོས་ཤིག །དགེ་སློང་ནད་པ་ཞིག་ཡོད་དེ། དེ་ལ་ལྷུང་བཟེད་དང་ཆོས་གོས་མང་དུ་ཡོད་པ་དང་། (དས་,དེས་)ནད་གཡོག་རྣམས་ལ་དགེ་
[6b.2]སློང་རྣམས་བོས་ཤིག་མཆོད་རྟེན་ལ་འབུལ་ལོ། །དགེ་འདུན་ལ་འབུལ་ལོ། །གང་ཟག་ལ་འབུལ་ལོ་ཞེས་སྨྲས་པ་དེ་ཡང་དེ་བཞིན་དུ་རྒྱས་པར་བརྗོད་པར་བྱའོ། །མདོར་ན། ཙན་ད་ལ་ཀ་སོ་ད་ཡི། །སྦྱར་མ་དང་ནི་བརྙ་བ་དང་། །སུ་ཤི་མ་དང་བཟང་སྦྱིན་དང་། །
[6b.3]རང་གིར་འདུ་ཤེས་ལྷུང་བཟེད་བླངས་པ་དང་། །ཨ་ཛི་ཏ་དང་ཤ་ཤི་གུབ་ཏ་དང་། །རང་གི་གོས་རྣམས་བརྐུས་པའོ། །མདོ་ཚིགས་སུ་བཅད་པ་འདི་ནི་ཇི་ལྟར་རྣམ་པར་འབྱེད་པ་ལས་འབྱུང་བ་བཞིན་ནོ། །མདོར་ན། དགེ་སློང་མ་ཡང་གཉིས་ལྡན་དང་། །མཽད་གལ་བུ་དང་
[6b.4]གཞན་ཡང་གཉིས། །པི་ལིན་ད་ཡི་གཉིས་པོ་དང་། །ཉེ་དགའ་བོ་དང་སྤོང་བ་པོའོ། །དགེ་སློང་མ་གཉིས་དང་ལྡན་པ་ན་ཇི་ལྟར་འདུལ་བ་བཞིན་ནོ། །མཉན་དུ་ཡོད་པའི་ཚོང་པ་དག་ཅིག་གྲུ་ཆེན་པོར་ཞུགས་ནས་རྒྱ་མཚོ་མཆིང་རྣམ་རྒལ་ཏེ་དེ་དག་རྒྱ་མཚོ་མཆིང་རྣམ་གྱི་ནང་ནས་དོང་བ་དང་གྲུ་བོ་ཆེ་
[6b.5]ཀླུས་བཟུང་ནས་ལྷ་བྲན་རྣམས་ལ་གསོལ་ཀྱང་མ་བཏང་བ་དང་། དེ་ན་ཚེ་དང་ལྡན་པ་མཽད་གལ་གྱི་བུ་ཆེན་པོ་གྲོང་དུ་ཉེ་བར་འགྲོ་བའི་དགེ་བསྙེན་ཞིག་ཡོད་དེ། དེས་འདི་སྙམ་དུ་དེ་སྟེ་འཕགས་པ་མཽད་གལ་གྱི་བུ་ཆེན་པོས་དགོངས་ན་ནི་བཀྲ་ཤིས་པར་གྱུར་ཅིག་ཅེས་བསམས་པ་དང་། གནས་བརྟན་གྱིས་
[6b.6]ཀྱང་དགོངས་ཏེ་ཇི་ལྟར་སེམས་སྙོམས་པར་ཞུགས་པས་བྱའི་རྒྱལ་པོ་ནམ་མཁའ་ལྡིང་དུ་གྱུར་ནས། གྲུའི་དངོར་འདུག་པར་འགྱུར་བ་དེ་ལྟ་བུའི་ཏིང་ངེ་འཛིན་ལ་སྙོམས་པར་ཞུགས་པ་དང་། ཀླུ་དེ་དག་སྐྲག་སྟེ། གྲུ་བོ་ཆེ་དེ་བཏང་ནས་ཚོང་པ་རྣམས་བདེ་བར་མཉན་དུ་ཡོད་པར་ཕྱིན་ཏེ། 
[6b.7]ཐམས་ཅད་ནི་འཕགས་པ་མཽད་གལ་གྱི་བུའི་མཐུའོ་ཞེས་བརྗོད་ནས། དགེ་སློང་དག་གིས་འདི་ཇི་ལྟ་ཞེས་དྲིས་པ་དང་། དེ་ལྟར་གྱུར་པ་རྒྱས་པར་སྨྲས་ཏེ། དེ་ནས་དགེ་སློང་དེ་དག་གིས་ཚེ་དང་ལྡན་པ་མཽད་གལ་གྱི་བུ་ཆེན་པོ་ལ་ནི་ཕས་ཕམ་པའི་ཉེས་པ་བྱུང་ངོ་། །དངོས་པོ་གང་
[7a]
[7a.1]གི་ཕྱིར། ཀླུས་གྲུ་ཟིན་པ་མ་བྱིན་པར་བཏང་ངོ་ཞེས་སྨྲས་པ་དང་། དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། མཽད་གལ་གྱི་བུ་ཁྱོད་ཀྱིས་ཇི་ལྟར་བསམས་ཏེ་བཏང་ཞེས་སྨྲས་པ་དང་། རྫུ་འཕྲུལ་རྣམ་པར་སྤྲུལ་པར་བསམས་
[7a.2]སོ། །མཽད་གལ་གྱི་བུས་རྫུ་འཕྲུལ་གྱིས་བཏང་བ་ལ་ནི་ཉེས་པ་མེད་དོ། །མཉན་དུ་ཡོད་པའི་ཚོང་པ་དག་ནོར་ཁྱེར་ཏེ་ལྗོངས་རྒྱུར་དོང་ནས་དེ་དག་མྱ་ངམ་གྱི་ནང་དུ་ཕྱིན་པ་དང་། འགྲོན་པ་མང་པོ་དེ་དག་རྐུན་པོས་བསྐོར་ནས་དེ་དག་གིས་ལྷ་རྣམས་ལ་གསོལ་ཀྱང་མ་བཏང་བ་དང་། 
[7a.3]དེ་དག་གི་ནང་ན་ཚེ་དང་ལྡན་པ་མཽད་གལ་གྱི་གྲོང་དུ་ཉེ་བར་འགྲོ་བའི་ཚོང་པ་ཞིག་ཡོད་པ་དེས་འདི་སྙམ་དུ་དེ་སྟེ་གནས་བརྟན་གྱིས་དགོངས་ན་ནི་བཀྲ་ཤིས་པར་གྱུར་ཅིག་ཅེས་བསམས་པ་དང་། གནས་བརྟན་གྱིས་ཀྱང་དགོངས་ནས་ཇི་ལྟར་སེམས་སྙོམས་པར་ཞུགས་པས་རྐུན་པོ་རྣམས་དཔུང་
[7a.4]གི་ཚོགས་ཡན་ལག་བཞི་པས་བསྐོར་བར་གྱུར་པ་དེ་ལྟ་བུའི་ཏིང་ངེ་འཛིན་ལ་སྙོམས་པར་ཞུགས་པ་དང་། རྐུན་པོ་དེ་དག་སྐྲག་སྟེ། འགྲོན་པ་མང་པོ་རྣམས་བཏང་སྟེ་བྲོས་པ་དང་། ཚོང་པ་དེ་དག་བཀྲ་ཤིས་ཤིང་བདེ་བར་མཉན་དུ་ཡོད་པར་ཕྱིན་ཏོ། །དེ་དག་གིས་ཇི་ལྟར་གྱུར་པ་
[7a.5]དགེ་སློང་རྣམས་ལ་རྒྱས་པར་སྨྲས་ཏེ་སྔ་མ་བཞིན་ནོ། །པི་ལིན་དའི་བུ་གཉིས་ནི་རྒྱས་པར་འདུལ་བ་ལས་ཇི་སྐད་འབྱུང་བ་བཞིན་ནོ། །ཤཱཀྱའི་བུ་ཉེ་དགའ་བོ་དབྱར་གྱི་ཟླ་བ་ཐ་མ་ལ་གང་དུ་དགེ་སློང་ཇི་སྙེད་ཅིག་དབྱར་ཚུལ་དུ་ཞུགས། གང་དུ་དགེ་འདུན་གྱི་རྙེད་པ་ཇི་སྙེད་ཅིག་རྙེད་
[7a.6]ཅེས་གཙུག་ལག་ཁང་དུ་རྒྱུ་ཞིང་སྤྱོད་དེ། དེ་གནས་གང་དང་གང་དུ་ཕྱིན་པའི་དགེ་སློང་དེ་དག་གིས་ཚིག་སྙན་པས་བསུ་བ་དང་། ཁྱེད་བདེ་བར་གནས་སམ་ཞེས་དྲིས་ཏེ་འདུག་ནས་དགེ་འདུན་གྱི་རྙེད་པ་ཅི་ཡོད་པ་འོན་ཅིག་དང་བགོས་ལ། གང་ཁོ་བོའི་གོས་ཀྱི་སྐལ་བ་དེ་ནི་
[7a.7]བཀུར་རོ་ཞེས་སྨྲས་པ་དང་། དེ་དག་གིས་ཁྱེར་ཏེ་འོངས་ནས་དེའི་མདུན་དུ་བཞག་པ་དང་། དེ་བགོས་ནས་དགེ་འདུན་གྱི་གནས་བརྟན་གྱི་གོས་ཀྱི་སྐལ་བ་ཁྱེར་ཏེ་ལངས་པ་དང་། དེས་ཡང་གནས་བརྟན་ད་དུང་མ་བཞུད་པར་བཞུགས་ཤིག་ཅེས་སྨྲས་པ་དང་། ཉེ་དགའ་བོ་
[7b]
[7b.1]ཡང་གཏམ་སྙན་པ་གཏམ་སྣ་ཚོགས་བདེ་བ་ལ་སྤོབས་པ་དང་ལྡན་ཏེ། རིགས་པ་དང་གྲོལ་བ་ལ་སྤོབས་པས་ན་དེས་ཇི་ལྟར་གནས་བརྟན་ལ་དད་པར་འགྱུར་བ་དེ་ལྟ་བུའི་ཆོས་བཤད་པ་དང་། དེས་བདག་གི་གོས་ཀྱི་སྐལ་བ་ཅི་ཡོད་པ་ཚེ་དང་ལྡན་པ་བཞེས་ཤིག་ཅེས་སྨྲས་
[7b.2]པ་དང་། དེ་བཞིན་དུ་གནས་བརྟན་གཉིས་པ་དང་། གནས་བརྟན་གསུམ་པ་དང་དགེ་སློང་དེ་དག་ལས་མང་ཞིག་གིས་གོས་དེ་ལ་བྱིན་ནས། དེས་གོས་དེ་དག་ཁུར་དུ་ཁྱེར་ཏེ་ཛེ་ཏའི་ཚལ་དུ་ཞུགས་པ་དང་། དགེ་སློང་དག་གིས་ཚེ་དང་ལྡན་པ་ཉེ་དགའ་བོ་ལ་གོས་འདི་དག་
[7b.3]ག་ལས་བརྙེས་ཞེས་དྲིས་ནས། དེས་དེ་དག་ལ་དེ་ལྟ་བུར་གྱུར་པ་རྒྱས་པར་སྨྲས་སོ། །དེ་ལྟ་བུ་འབྱུང་མོད་ཀྱི། སངས་རྒྱས་བཅོམ་ལྡན་འདས་ཀྱིས་ནི་ད་དུང་བསླབ་པའི་གནས་མ་བཅས་སོ། །རྒན་ཞུགས་གཉིས་ནི་རྒྱས་པར་ཇི་ལྟར་འདུལ་བ་ལས་འབྱུང་བ་བཞིན་ནོ། །དགེ་
[7b.4]སློང་གིས་གཞན་གྱི་དབྱར་གྱི་གོས་སྐལ་བ་མ་ལེན་ཅིག །སུས་བླངས་པ་དེ་ཉེས་བྱས་སུ་འགྱུར་རོ། །ཚེ་དང་ལྡན་པ་ཀུན་དགའ་བོའི་ལྷན་ཅིག་སྤྱོད་པ་སྤོང་བ་པོ་ཞེས་བྱ་བ་དེས་པ། ཚུལ་ཁྲིམས་དང་ལྡན་པ་ཞིག་སྟེ། དེ་ཁྱིམ་བདག་གཞན་ཞིག་གི་གྲོང་དུ་ཉེ་བར་འགྲོ་བ་ཡིན་
[7b.5]ཏེ། དེ་ལ་བུ་གཉིས་ཤིག་ཡོད་དེ་ཁྱིམ་བདག་དེ་ཡང་ནད་ཀྱིས་བཏབ་བོ། །དེ་དེ་ལ་ནད་འདྲིར་སོང་བ་དང་། དེས་དེ་ལ་ནོར་བྱིན་ནོ། །གཉིས་པོས་ནི་ཅི་ཡང་མ་ཐོབ་ནས་དེས་ཚེ་དང་ལྡན་པ་ཀུན་དགའ་བོ་ལ་འཁངས་པ་དང་། ཚེ་དང་ལྡན་པ་ཀུན་དགའ་བོས་སྤོང་བ་པོ་ཆད་པས་
[7b.6]བཅད་པ་དང་། དེ་སྔོན་སློབ་མ་ལས་རབ་ཏུ་བྱུང་བས་ན་དེས་སློབ་མ་ལྔ་བརྒྱ་ཙམ་ཞིག་གཟེངས་བསྟོད་དེ་བདག་གི་མཁན་པོ་ལ་བཟོད་པ་གསོལ་ཅིག་ཅེས་སྨྲས་པ་དང་། ཁྱོད་ཀྱི་མཁན་པོ་ལ་བཟོད་པ་ཇི་ལྟར་བྱ། ཁྱོད་ཀྱིས་ཁྱེའུ་རྣམས་ཁྲིད་ལ་མཁན་པོའི་དྲུང་དུ་དེངས་
[7b.7]ཤིག་དང་། དེས་ཁྱེད་ཅག་ལ་ཆོས་འཆད་པར་འགྱུར་གྱིས་གང་གི་ཚེ་ཆོས་བཤད་ཟིན་པར་གྱུར་པ་དེའི་ཚེ་ཁྱེའུ་དང་བུ་མོ་རྣམས་བོར་ལ་དེངས་ཤིག་དང་། དེ་དག་ངུས་པས་བུ་མོ་དང་ཁྱེའུ་དེ་དག་ཁྲིད་དེ་དེང་ཞེས་དེ་ཟེར་བ་དང་། དེ་ལ་དེ་སྟེ་སྤོང་བ་པོ་ལ་ཡང་བཟོད་པར་
[8a]
[8a.1]མཛད་དམ་ཞེས་སྨྲོས་ཤིག་ཅེས་སྨྲས་པ་དང་། དེ་དག་གིས་ཇི་ལྟར་བསྒོ་བ་བཞིན་གང་གི་ཚེ་ཆོས་བཤད་ཟིན་པ་དེའི་ཚེ་ཁྱེའུ་དང་བུ་མོ་རྣམས་བོར་ཏེ་དོང་བ་དང་། དེ་དག་རབ་ཏུ་ངུས་ནས་ཚེ་དང་ལྡན་པ་ཀུན་དགའ་བོས་སྨྲས་པ། ཁྱེའུ་དང་བུ་མོ་འདི་དག་ཁྲིད་ལ་དེང་འདི་དག་ཅིའི་
[8a.2]ཕྱིར་དོང་ཞེས་སྨྲས་པ་དང་། དེ་དག་གིས་དེ་སྟེ་སྤོང་བ་པོ་ལ་ཡང་བཟོད་པར་མཛད་དམ་ཞེས་སྨྲས་པ་དང་། བཟོད་པར་བྱས། ཉེས་བྱས་ཀྱི་ཉེས་པ་བཤགས་པར་གྱིས་ཤིག །མདོར་ན། ཕག་དང་བུ་རམ་ཤིང་གི་སྡོང་བུ་དང་། །གནག་དགའ་བོ་ཡི་ཆོས་གོས་དང་། །མར་བྲེ་གང་དང་
[8a.3]ཨ་ག་རུ། །གཟིག་དང་སེང་གེ་ལྔ་པའོ། །ཕག་དང་བུ་རམ་ཤིང་གི་སྡོང་བུ་དང་། གནག་དགའ་བོའི་ཆོས་གོས་རྣམས་ནི་རྒྱས་པར་ཇི་ལྟར་འདུལ་བ་ལས་འབྱུང་བ་བཞིན་ནོ། །དགེ་སློང་བསོད་ནམས་ཆེ་བ་ཚོང་པ་རྣམས་ལ་གྲགས་པ་དེ་ལ་ཚོང་པ་གཞན་ཞིག་གིས་དེ་ལ་ཅི་དགོས་པ་དང་ཅི་
[8a.4]མཁོ་བ་རྣམས་བདག་གིས་གསོལ་ལོ་ཞེས་བསྟབས་པ་དང་། དགེ་སློང་དེའི་ནད་གཡོག་དེས་འདི་སྙམ་དུ་ཚོང་པ་དེ་ཡང་དང་ཡང་དུ་སྟོབས་ན་དེ་ལ་བདག་གིས་ཇི་ལྟར་སྙིང་ནས་སྟོབས་སམ། ཁ་འགྲོན་ཙམ་དུ་སྟོབས་བགམ་མོ་སྙམ་དུ་བསམས་ནས་དེ་དེའི་དྲུང་དུ་སོང་སྟེ། འདི་སྐད་དུ་མཁན་པོ་ལ་མར་
[8a.5]ཞིག་དགོས་སོ་ཞེས་སྨྲས་པ་དང་། དེ་ལ་མར་བྲེ་གང་བྱིན་ནས་ཡང་བཙུན་པ་སྲན་མའི་ཁུ་བའམ་ཤ་ཁུའང་རུང་སྟེ་ཅི་དགོས་པ་འདི་ནས་སྣོམས་ཤིག་ཅེས་སྨྲས་པ་དང་། དེ་ལྟར་བགྱིའོ་ཞེས་སྨྲས་ནས་དགེ་སློང་དེས་མར་དེ་དགེ་སློང་དེའི་སྲན་མའི་ཁུ་བ་དང་ཤའི་ཁུ་བ་རྣམས་སུ་ཅུང་ཟད་
[8a.6]བླུགས་སོ། །ཇི་ཙམ་ཞིག་ན་ཚོང་པ་དེ་དགེ་སློང་དེ་ལ་འཕགས་པ་ཁོ་བོས་ཁྱོད་ལ་མར་ནི་སྔར་བསྐུར་རོ། །དེ་སྟེ་གཞན་ཡང་སྲན་མའི་ཁུ་བའམ་ཤ་ཁུ་ཡང་རུང་སྟེ། ཅི་དགོས་པ་དེ་དག་ལོང་ཤིག་ཅེས་སྤྲིང་བ་དང་། དགེ་སློང་དེས་ནད་གཡོག་དེ་ལ་ཚོང་པ་འདི་ཞེས་བྱ་བ་ལ་མར་
[8a.7]བླངས་སམ་ཞེས་དྲིས་ནས་བླངས་སོ་ཞེས་སྨྲས་པ་དང་། འོ་ན་ཕས་ཕམ་པའི་ཉེས་པ་བྱུང་ངོ་། །མཁན་པོ་ལ་ཚོང་པ་དེ་ཡང་དང་ཡང་དུ་སྟོབས་ནས་བརྟག་ཅིང་བགམ་པའི་ཕྱིར་བདག་གིས་བླངས་ནས་མཁན་པོ་ཡིར་བགྱིས་སོ་ཞེས་སྨྲས་པ་དང་། དགེ་སློང་དེ་འགྱོད་པ་སྐྱེས་ནས། 
[8b]
[8b.1]བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ་དེ་ནས་འདི་དང་འདི་བླང་ངོ་ཞེས་དྲིས་ཏེ་སོང་ཤིག །མདོར་ན། བདེ་བ་ལྡན་དང་འདུ་ཤེས་དང་། །ཆུང་མ་གཉིས་དང་སྡིག་ཅན་ལྔ། །མངལ་ན་གནས་པ་བཅུར་བྱས་དང་། །དགེ་སློང་མ་ཡིན་གཞན་ཡང་བཅུ། །སངས་
[8b.2]རྒྱས་བཅོམ་ལྡན་འདས་ཡུལ་བྲྀ་ཛིའི་ཐང་ཤིང་གི་གནས་ན་བཞུགས་ཏེ། ཀླུང་བདེ་ལྡན་གྱི་ངོགས་ཀྱི་དགེ་སློང་རྣམས་ལ་བསླབ་པའི་གནས་མ་བཅས་པས་ལས་དང་པོ་པ་རྣམས་ལ་ཉེས་པ་མེད་པར་གྱུར་པ་ན་དགེ་སློང་དག་ཐེ་ཚོམ་དང་ཡིད་གཉིས་དང་འགྱོད་པ་རྣམས་སྐྱེས་ཏེ། 
[8b.3]བདག་ཅག་གིས་བསླབ་པའི་གནས་མ་བཅས་པར་དགེ་སློང་མང་ཞིག་ལ་འཆི་བར་བསྟབས་ན། བདག་ཅག་གི་ལས་དང་པོ་གང་ཡིན་སྙམ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཀླུང་བདེ་ལྡན་གྱི་དྲུང་དུ་དགེ་སློང་དག་གནས་མ་བཅས་པ་ན་འདས་པ་དང་བཅས་པ་ནི་
[8b.4]ཐམས་ཅད་དུ་ལས་དང་པོ་པ་སྟེ། ལས་དང་པོ་ལ་ཉེས་པ་མེད་དོ། །དགེ་སློང་གིས་མི་ལ་མི་མ་ཡིན་པར་འདུ་ཤེས་ཏེ་འཚོ་བ་དང་ཕྲལ་བ་དང་། དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། མི་ལ་མི་མ་ཡིན་པར་འདུ་ཤེས་ན་ཉེས་པ་སྦོམ་པོར་
[8b.5]འགྱུར་རོ། །མི་མ་ཡིན་པ་ལ་མི་མ་ཡིན་པར་འདུ་ཤེས་ནའང་ཉེས་པ་སྦོམ་པོར་འགྱུར་རོ། །མི་མ་ཡིན་པ་ལ་ཐེ་ཚོམ་ནའང་ཉེས་པ་སྦོམ་པོར་འགྱུར་རོ། །དགེ་སློང་ཞིག་ཡུན་རིང་ཞིག་ཏུ་ནད་ཀྱིས་གཟིར་ནས་དེས་བདག་ལ་འདི་ཅི་དགོས་སྙམ་དུ་བསམས་ནས་དགེ་སློང་དེས་མཛའ་བོའི་
[8b.6]དྲུང་དུ་སོང་སྟེ་འདི་སྐད་དུ་གྲི་བྱིན་ཞེས་སྨྲས་པ་དང་། ཁྱོད་ལ་གྲི་ཅིར་དགོས། རེ་ཞིག་བྱིན་ཅིག་ཅེས་སྨྲས་ནས། དེས་བྱིན་པ་དང་། དེ་གནས་ཁང་དུ་ཞུགས་ཏེ་སྒོ་བཅད་དེ་གཏན་པ་བཅུག་སྐྱིལ་མོ་ཀྲུང་བཅས་ཏེ་འདུག་ནས། བདག་ཉིད་ཀྱིས་སྲོལ་ཀོང་བཅད་དོ། །དེ་དེ་ལྟར་གྲི་ལག་
[8b.7]ན་ཐོགས་བཞིན་དུ་དུས་ལས་འདས་པ་དང་། དགེ་སློང་དེས་ཉི་མ་གཉིས་སམ་གསུམ་ལོན་ནས་འདི་སྙམ་དུ་དགེ་སློང་དེས་གྲི་ཁྱེར་ཏེ་སོང་གིས་སོང་ལ་བལྟའོ། །སྙམ་དུ་བསམས་ནས། དེ་དེའི་གནས་ཁང་དུ་སོང་བ་དང་། དགེ་སློང་དེ་སྐྱིལ་མོ་ཀྲུང་བཅས་ཏེ་སྲོལ་ཀོང་བཅད་དེ་གྲི་ཐོགས་
[9a]
[9a.1]བཞིན་དུ་དུས་ལས་འདས་པར་མཐོང་ནས། དགེ་སློང་དེ་འགྱོད་པ་སྐྱེས་ནས། གང་ཅུང་ཟད་འདི་དུས་ལས་འདས་པ་ཐམས་ཅད་ནི་རྒྱུ་བ་དག་ལས་བྱུང་སྟེ། དེ་སྟེ་བདག་གིས་གྲི་མ་བྱིན་པར་གྱུར་ན་ནི་འདི་ཡང་བདག་ཉིད་ཀྱིས་འཚོ་བ་དང་ཕྲལ་བར་མི་འགྱུར་རོ་སྙམ་དུ་བསམས་པ་
[9a.2]དང་། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། ཕྱིན་ཆད་ནད་པ་ལ་བབ་བབ་ཏུ་གྲི་མ་སྦྱིན་ཅིག །དགེ་སློང་ཞིག་གྲོང་གཞན་ཞིག་གི་གྲོང་དུ་ཉེ་བར་སོང་ནས་དེ་གྲོང་དུ་ཕྱིན་པ་དང་། དེའི་བུད་མེད་དེས་བཙུན་པ་ཚུར་སྤྱོན་མི་ཚངས་པར་སྤྱད་དོ་ཞེས་སྨྲས་པ་དང་། དགེ་
[9a.3]སློང་གིས་ཁྱོད་ཀྱི་ཁྱོ་དེ་ནི་ཁྲོ་ལ་མི་སྲུན་ནོ་ཞེས་སྨྲས་པ་དང་། དེས་བཙུན་པ་ཇི་ནས་ཁྲོ་ལ་མི་སྲུན་པར་མི་འགྱུར་བ་དེ་ལྟར་བགྱིའོ་ཞེས་སྨྲས་ནས། དེས་དེ་ལ་དུག་བྱིན་པ་དང་། ཁྱིམ་བདག་དེ་དུས་ལས་འདས་སོ། །དགེ་སློང་དེ་ཞག་གཅིག་འདས་པ་དང་ཁྱིམ་དེར་སོང་བ་དང་། བུད་
[9a.4]མེད་དེས་བཙུན་པ་ཚུར་སྤྱོན་མི་ཚངས་པར་སྤྱད་དོ་ཞེས་སྨྲས་པ་དང་། སྲིང་མོ་དེ་སྐད་མ་ཟེར་ཅིག །ཁོ་བོ་ནི་ཚངས་པར་སྤྱོད་པ་ཡིན་ནོ། །དེས་བཙུན་པ་གང་གི་ཚེ་ཁོ་མོས་ཁྱོ་འཚོ་བ་དང་ཕྲལ་བ་དེའི་ཚེ་གདོད་ཚངས་པར་སྤྱོད་དམ་ཞེས་སྨྲས་པ་དང་། ཅི་ཁྱོད་ཀྱིས་ཁྱོ་འཚོ་བ་དང་ཕྲོལ་ཅིག་
[9a.5]ཅེས་ཁོ་བོས་སྨྲས་སམ། ཁྱོད་ཀྱི་ཁྱོ་འདི་ཁྲོ་ལ་མི་སྲུན་པའོ་ཞེས་མ་སྨྲས་སམ། ཅི་ཁོ་བོས་ཁྱོད་ཀྱི་ཁྱོ་འདི་ཁྲོ་ལ་མི་སྲུན་པའོ་ཞེས་ནི་སྨྲས་ཀྱི། ཁྱོད་ཀྱི་ཁྱོ་འདི་འཚོ་བ་དང་ཕྲོལ་ཅིག་ཅེས་ནི་མ་སྨྲས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། 
[9a.6]ཉེས་པ་མེད་དོ། །དགེ་སློང་གྲོང་གཞན་དུ་གྲོང་དུ་ཉེ་བར་སོང་ནས་བྱེད་པ་ལས་ཁྱོད་ཀྱི་ཁྱོ་འདི་ནའོ་ཞེས་བྱ་བ་ནི་རྒྱས་པར་རོ། །དགེ་སློང་ཞིག་གིས་གསད་པར་བསམས་ཏེ། བརྡེགས་པ་ལས་དུས་ལས་འདས་ན་ཕས་ཕམ་པར་འགྱུར་རོ། །དུས་ལས་མ་འདས་ན་ཉེས་པ་སྦོམ་པོར་
[9a.7]འགྱུར་རོ། །དགེ་སློང་ཞིག་གིས་མ་བསྲུང་བའི་ཕྱིར་མངལ་ན་གནས་པ་མཉེས་པ་ལས་མངལ་ན་གནས་པ་ཤི་ན་ཕས་ཕམ་པར་འགྱུར་རོ། །མ་ཤི་ན་ཉེས་པ་སྦོམ་པོར་འགྱུར་རོ། །གཉིས་ཀ་ཤི་ན་ཕས་ཕམ་པར་འགྱུར་རོ། །གཉིས་ཀ་མ་ཤི་ན་ཉེས་པ་སྦོམ་པོར་འགྱུར་རོ། །མངལ་
[9b]
[9b.1]ན་གནས་པའི་མི་ཤི་བ་ཕྱུང་ན་ཉེས་པ་སྦོམ་པོར་འགྱུར་རོ། །བྱོལ་སོང་གི་མངལ་ན་གནས་པ་ཕྱུང་ན་ཡང་ཉེས་པ་སྦོམ་པོར་འགྱུར་རོ། །དེ་ལྟར་དགེ་སློང་མས་བྱས་ནའང་དེ་བཞིན་ནོ།། །།འདུལ་བ་གཞུང་དམ་པ། བམ་པོ་ཉི་ཤུ་བཞི་པ། མདོར་ན། རྩབ་མོ་རྣམ་
[9b.2]པ་ལྔ་པ་དང་། །ལས་གསར་དག་དང་རྡོ་བ་དང་། །བ་ལང་རྭ་དང་ཝ་མོ་དང་། །སྟན་དང་སྨྱོན་པར་གྱུར་པའོ། །དགེ་སློང་ཞིག་གིས་དགེ་འདུན་ལ་བཏུང་བ་རྩབ་མོ་བྲིམས་པ་དང་། དེར་དགེ་སློང་མང་ཞིག་དུས་ལས་འདས་སོ། །དགེ་སློང་དེ་འགྱོད་པ་སྐྱེས་པ་དང་། བཅོམ་ལྡན་འདས་
[9b.3]ཀྱིས་བཀའ་སྩལ་པ། ཉེས་པ་མེད་དོ། །དགེ་སློང་མཛའ་བོ་གཉིས་ཤིག་འཁོད་པ་ལས་གཅིག་ནད་ཀྱིས་བཏབ་སྟེ་ཉལ་ནས། དེས་ནད་གཡོག་ལ་ཚེ་དང་ལྡན་པ་རྩབ་མོ་ཞིག་རྙེད་ན་ནི་ཁོ་བོ་བདེ་བར་འགྱུར་རོ། །ཞེས་སྨྲས་ཏེ། རྒྱས་པར་ནི་འདུལ་བ་ལས་ཇི་སྐད་འབྱུང་བ་བཞིན་
[9b.4]ནོ། །བྲམ་ཟེ་ཞིག་གློག་པའི་ནད་ཀྱིས་གཟིར་བ་དང་། དེ་དགེ་སློང་ཞིག་གི་དྲུང་དུ་སོང་སྟེ་འདི་སྐད་དུ་བཙུན་པ་གལ་ཏེ་རྩབ་མོ་ཞིག་རྙེད་ན་ནི་བདེ་བར་འགྱུར་རོ་ཞེས་སྨྲས་པ་དང་། ཁྱོད་བྲམ་ཟེ་ལོག་པར་ལྟ་བ་རྩབ་མོ་ཅིར་དགོས། བཙུན་པ་སྔོན་བདག་ནད་ཀྱིས་བཏབ་པ་ན་ཡང་རྩབ་
[9b.5]མོ་ཞིག་འཐུངས་པས་བདག་བདེ་བར་གྱུར་ཏོ། །དགེ་སློང་དེས་རྩབ་མོ་བླུད་པ་དང་། དེ་དུས་ལས་འདས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དོ། །དགེ་སློང་ཞིག་དུར་ཁྲོད་དུ་མི་རོ་ལ་རྟོག་ཏུ་སོང་བ་དང་། དེ་ན་མི་ཞིག་
[9b.6]གསལ་ཤིང་ཞིག་བཙུགས་ཤིང་འདུག་པ་དང་། དེས་དགེ་སློང་ལ་བཙུན་པ་དེ་སྟེ་ཁོ་བོ་ལ་རྩབ་མོ་ཞིག་བླུད་ན་ནི་ཁོ་བོ་བདེ་བར་འགྱུར་རོ། །ཞེས་སྨྲས་པ་དང་། དགེ་སློང་དེས་དེ་ལ་རྩབ་མོ་བླུད་ནས་དེ་དུས་ལས་འདས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་
[9b.7]ཀྱིས་བཀའ་སྩལ་པ། ཉེས་པ་མེད་དོ། །རྐུན་པོ་ལྔ་བརྒྱ་ཞིག་དགེ་སློང་མ་ཞིག་གིས་རྩབ་མོ་བླུད་པ་དང་། དེ་དག་ཀྱང་དུས་ལས་འདས་ཏེ་རྒྱས་པར་ནི་འདུལ་བ་ལས་ཇི་སྐད་འབྱུང་བ་བཞིན་ནོ། །དགོན་པ་གསར་ཅན་ཞེས་བྱ་བ་ན་གནས་ཁང་སར་པ་ཞིག་རྩིག་པ་ལས་དགེ་སློང་ཞིག་
[10a]
[10a.1]གི་ལག་པ་ནས་ཕ་གུ་ཞིག་ལྷུང་བ་དང་། འོག་ན་ལས་བྱེད་པ་ཞིག་འདུག་པ་དེའི་སྟེང་དུ་ལྷུང་ནས་དེ་དུས་ལས་འདས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། བག་ཡོད་པར་བྱོས་ལ་གྲོགས་གྱིས་ཤིག ། 
[10a.2]དགོན་པ་ལ་དགེ་འདུན་གྱིས་གནས་ཁང་སར་པ་རྩིག་པ་ན་དགེ་སློང་ཞིག་བླ་གབ་མེད་པའི་སྟེང་ན་སོ་ཕག་འཇོག་པའི་ལག་པ་ནས་སྟེའུ་ལྷུང་སྟེ། འོག་ན་རྩི་གུ་མཁན་ལས་བྱེད་པའི་སྟེང་དུ་ལྷུང་ནས་དེ་དུས་ལས་འདས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་
[10a.3]བཀའ་སྩལ་པ། ཉེས་པ་མེད་དེ། བག་ཡོད་པར་བྱོས་ལ་གྲོགས་གྱིས་ཤིག །དགོན་པར་དགེ་འདུན་གྱི་དུགས་བྱ་བའི་ཁང་པ་ཞིག་རྩིག་སྟེ། དགེ་སློང་དག་གདུང་མ་སྟེང་དུ་འདྲེན་པ་ལས་དགེ་སློང་ཉུང་ལ་ཁུར་ཆེ་ཞིང་ལྕི་བས་དེ་དག་གིས་བཏང་བ་དང་། འོག་ན་ཤིང་མཁན་
[10a.4]ཤིང་འཇོག་པའི་སྟེང་དུ་ལྷུང་ནས་དེ་དུས་ལས་འདས་སོ། །དགེ་སློང་དེ་དག་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། ཉུང་ངུ་མས་ཁུར་ལྕི་བ་མ་འདེགས་ཤིག །སྐས་འདེགས་པའང་དེ་བཞིན་ནོ། །དགོན་པར་དུགས་བྱ་བའི་ཁང་པ་ཞིག་རྩིག་
[10a.5]སྟེ། དེ་ན་དགེ་སློང་ཞིག་སེལ་པོའི་ནང་དུ་འཇིམ་པ་སྟེང་དུ་སྐྱེད་པ་ན་ཐག་པ་ངན་ཏེ་ཆད་པས་འོག་ན་རྩིག་གུ་མཁན་ལས་བྱེད་པའི་སྟེང་དུ་འཇིམ་པའི་སེལ་པོ་ལྷུང་ནས་དེ་དུས་ལས་འདས་སོ། །དགེ་སློང་དེ་དག་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་
[10a.6]པ་མེད་ཀྱིས་བག་ཡོད་པར་བྱོས་ལ་གྲོགས་གྱིས་ཤིག །བཅོམ་ལྡན་འདས་རྒྱལ་པོའི་ཁབ་ན་བཞུགས་སོ། །དགེ་སློང་ཞིག་རིའི་དྲུང་ན་སྐྱིལ་མོ་ཀྲུང་བཅས་ཏེ་འདུག་པ་དང་། དགེ་སློང་ཞིག་གིས་རིའི་རྩེ་མོ་ནས་རྡོ་བ་བསྒྲིལ་བ་དགེ་སློང་དེའི་སྟེང་དུ་ལྷུང་ནས་དགེ་སློང་དེ་དུས་ལས་
[10a.7]འདས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཤིན་ཏུ་རྟོགས་ལ་བག་ཡོད་པར་བྱོས་ལ་རྡོ་བསྒྲིལ་བར་བྱའོ། །དགེ་སློང་ཞིག་བ་ལང་གི་ནང་དུ་སོང་བ་དང་། གླང་མི་སྲུན་པ་ཞིག་གིས་བརྡུངས་ནས་ཁྱེའུ་ཞིག་གི་སྟེང་དུ་འགྱེལ་བ་དང་
[10b]
[10b.1]ཁྱེའུ་དུས་ལས་འདས་སོ། །དགེ་སློང་དེ་འགྱོད་པ་སྐྱེས་པ་དང་། བཅོམ་ལྡན་འདས་ཀྱིས་བཀའ་སྩལ་པ། བག་ཡོད་པར་བྱོས་ལ་བ་ལང་གི་ནང་དུ་སོང་ཤིག །དགེ་སློང་ཞིག་ནད་ཡུན་རིང་པོས་སྒུར་བོར་གྱུར་པ་དང་། དེ་འདི་སྙམ་དུ་བདག་གསོན་ཏེ་ཅི་རུང་གིས་སོང་ལ་བདག་ཉིད་
[10b.2]གཡང་ས་ནས་མཆོང་ངོ་སྙམ་དུ་བསམས་ཏེ། དེས་བདག་ཉིད་གཡང་ས་ནས་མཆོངས་པ་དང་། དྲུང་ན་ཝ་མོ་ཞིག་མི་རོ་ལ་ཟ་བ་དེའི་སྟེང་དུ་དགེ་སློང་ལྷུང་ནས་ཝ་མོ་དེ་ནི་དུས་ལས་འདས་སོ། །དགེ་སློང་དེ་ནི་དྲང་པོར་གྱུར་པ་དང་། དགེ་སློང་དེ་འགྱོད་པ་སྐྱེས་ནས། བཅོམ་
[10b.3]ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། དེ་ལྟར་ལུས་ཀྱིས་ལོག་པར་འགྱུར་བ་མ་བྱེད་ཅིག །དགེ་སློང་ནད་པ་ཞིག་སྟན་གྱི་སྟེང་ན་འདུག་པ་ལ་དེའི་ནད་གཡོག་གིས་ཚེ་དང་ལྡན་པ་ལོངས་ཞེས་སྨྲས་པ་དང་། དེས་ཀྱང་ཁོ་བོ་མ་བསླང་ཤིག་ཤིར་འོང་ངོ་ཞེས་སྨྲས་
[10b.4]ཀྱང་ཚེ་དང་ལྡན་པ་ལོངས་ཞེས་སྨྲས་ནས། དེ་ལངས་པ་དང་དུས་ལས་འདས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །དགེ་སློང་གིས་སྨྱོན་པ་ཞིག་ལ་གསོད་(སམས་,སེམས་)ཀྱིས་
[10b.5]བརྡེགས་ཏེ་དེ་དུས་འདས་ན་ནི་ཕས་ཕམ་པར་འགྱུར་རོ། །དུས་མ་འདས་ན་ནི་ཉེས་པ་སྦོམ་པོར་འགྱུར་རོ། །མདོར་ན། ཡོ་བྱད་མང་དང་མ་ཞུ་དང་། །ཕོལ་མིག་གཉིས་དང་ཟས་མ་ཡིན། །སྨན་དང་ཟས་བཟང་སྤྱོད་ལམ་དང་། །ཉེས་པ་མེད་དེ་གཞན་ཡང་སྦྱར། །དགེ་སློང་ཞིག་
[10b.6]ནད་ཡུན་རིང་པོས་གཟིར་ནས་དེའི་ནད་གཡོག་སྐྱོ་སྟེ་དེ་ལ་ཁྱོད་མྱུར་དུ་འཆི་བར་འགྱུར་གྱིས་ནད་གཡོག་མི་བྱའོ་ཞེས་སྨྲས་ཏེ་དེས་ནད་གཡོག་མ་བྱས་པས་དེ་དུས་ལས་འདས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་
[10b.7]མེད་དེ། ཉེས་པ་སྦོམ་པོར་འགྱུར་རོ། །དགེ་སློང་སྣོད་སྤྱད་དང་ཡོ་བྱད་མང་བ་ཞིག་ན་བ་དེ་ལ་ཁྱོད་ཀྱི་ནད་གཡོག་མི་བྱའོ། །ཤི་ན་ཡང་དགེ་འདུན་གྱི་བགོ་བ་མང་པོར་འགྱུར་རོ་ཞེས་སྨྲས་ནས། དེས་དེའི་ནད་གཡོག་མ་བྱས་པ་དང་། དེ་དུས་ལས་འདས་སོ། །དགེ་སློང་དེ་
[11a]
[11a.1]འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །དགེ་སློང་ཞིག་ཟས་མ་ཞུ་བར་འདུག་པ་དང་། ནད་གཡོག་གིས་རེ་ཞིག་རྐྱོངས་ཤིག་ཞེས་སྨྲས་པ་དང་། དེས་ནད་གཡོག་ལ་ཁོ་བོ་
[11a.2]ཤིར་འོང་གིས་མ་བརྐྱང་ཤིག་ཅེས་སྨྲས་པ་དང་། ཚེ་དང་ལྡན་པ་རྐྱོངས་ཤིག་ཅེས་སྨྲས་ནས། དེས་བརྐྱང་བ་དང་། དེ་དུས་ལས་འདས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ། ཉེས་པ་སྦོམ་པོར་
[11a.3]འགྱུར་རོ། །དགེ་སློང་གིས་ཕོལ་མིག་མ་སྨིན་པར་བརྟོལ་ཏེ་དེ་དུས་ལས་འདས་ན་ཉེས་པ་སྦོམ་པོར་འགྱུར་རོ། །སྨིན་པར་བརྟོལ་ན་ཉེས་པ་མེད་དོ། །དགེ་སློང་མས་ཕོལ་མིག་མ་སྨིན་པར་བརྟོལ་ཏེ་དུས་ལས་འདས་ན་ཉེས་པ་སྦོམ་པོར་འགྱུར་རོ། །སྨིན་པར་བརྟོལ་ན་ཉེས་
[11a.4]པ་མེད་དོ། །དགེ་སློང་ཞིག་ན་བ་དང་དེ་དང་འཕྲོད་པའི་ཟས་ནི་མ་རྙེད་ནས་དེའི་ནད་གཡོག་གིས་མི་འཕྲོད་པའི་ཟས་ཤིག་བྱིན་ནས་ཚེ་དང་ལྡན་པ་འདི་ལས་ཅི་ཡོག་པ་ཟོ་ཤིག །དེས་ཟོས་ཏེ་དུས་ལས་འདས་ན་ཉེས་པ་སྦོམ་པོར་འགྱུར་རོ། །དེ་དང་འཕྲོད་པའི་ཟས་ཤིག་བྱིན་
[11a.5]པ་ལས་དུས་ལས་འདས་ན་ཉེས་པ་མེད་དོ། །དགེ་སློང་ཞིག་ན་བ་དང་དེ་དང་འཕྲོད་པའི་སྨན་མ་རྙེད་ན་དེའི་ནད་གཡོག་ཀྱང་དེ་བཞིན་ནོ། །དགེ་སློང་ནད་པ་ཞིག་གིས་ནད་གཡོག་ལ་ཚེ་དང་ལྡན་པ་ནད་གཡོག་ཁོ་བོ་གནས་ཁང་ནས་ཕྱིར་ཕྱུང་ཤིག །ཕྱིས་ཤིག །ཁྲུས་
[11a.6]ཤིག །ཁོ་བོ་ནང་དུ་ཁྲིད་ཅིག །འདུག་ཏུ་ཆུག་ཅིག་ཅེས་སྨྲས་ནས། འདུག་ཏུ་ཡང་བཅུག །སྙེས་སུ་ཡང་བཅུག་པ་ལས་དུས་ལས་འདས་ན། ཐམས་ཅད་ལའང་ཉེས་པ་མེད་དོ། །མདོར་ན། ཁར་བ་ཕོ་ལོང་ཆུ་རྣམས་དང་། །དགོན་པ་གཉིས་དང་བླ་གཏུན་དང་། །
[11a.7]ཁྲོས་པ་ཐལ་མོ་བརྣངས་པའོ། །དགེ་སློང་ཞིག་འདུག་པ་ན་ཡུར་ཏེ་དགེ་སློང་གིས་དེ་ལ་ཁར་བས་བསྐྱོད་པ་དང་། དེ་དུས་ལས་འདས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། དེའི་ཚེ་ན་དེ་ལ་མཚོན་ལྟ་བུ་ཞེས་
[11b]
[11b.1]བྱ་བའི་རླུང་བྱུང་ངོ་། །གཞན་ཡང་ཕོ་ལོང་གིས་ཕོག་སྟེ་དུས་ལས་འདས་པ་དང་། གཞན་ཡང་ཆུས་ཕོག་སྟེ་དུས་ལས་འདས་པ་འདི་དག་ཀྱང་དེ་བཞིན་དུ་རྒྱས་པར་བཤད་དོ། །བཅུ་བདུན་སྡེ་རྣམས་ཀྱང་རྒྱས་པར་ནི་རྣམ་པར་འབྱེད་པ་ལས་ཇི་སྐད་འབྱུང་བ་བཞིན་ནོ། །ཁྱིམ་
[11b.2]བདག་གཞན་ཞིག་གསར་དུ་དད་དེ་དེས་དུས་སར་པའི་འབྲུ་སར་པ་དང་། འབྲས་བུ་སར་པ་དེ་དང་དེ་དག་དགེ་འདུན་ལ་ཕུལ་ཏེ་བདག་ཉིད་ཕྱིས་ཟའོ། །དགོན་པ་པ་གཞན་ཞིག་ཁྱིམ་དེར་སོང་བ་དང་། ཁྱིམ་བདག་དེས་འདི་སྙམ་དུ་ད་ཕྱིན་ཆད་དགེ་འདུན་ལ་མི་དབུལ་བར་
[11b.3]དགོན་པ་པ་འདི་ལ་དབུལ་ལོ་སྙམ་བསམས་ནས་དེས་དེ་ལ་བྱིན་ནོ། །དགེ་སློང་དེ་དག་གིས་ཁྱིམ་བདག་དེ་སྔོན་ཆད་ནི་དུས་སར་པའི་འབྲུ་སར་པ་དང་། འབྲས་བུ་སར་པ་དེ་དང་དེ་དག་དགེ་འདུན་ལ་ཕུལ་ནས་ཕྱིས་བདག་ཉིད་ཟ་ན་དེ་ནི་དེས་མ་བྱིན་པས་ན་དགེ་སློང་དགོན་པ་
[11b.4]པ་ཞིག་ཁྱིམ་དེར་སོང་བ་དེས་བཀག་པར་གྱུར་གྱིས་སོང་ལ་དེ་བོས་ཤིག་ཅེས་སྨྲས་པ་དང་། དེ་དག་གིས་བོས་ནས་དགོན་པ་པ་ཁྱིམ་བདག་དེ་ནི་དུས་སར་པའི་འབྲུ་སར་པ་དང་། འབྲས་བུ་སར་པ་དེ་དང་དེ་དག་དགེ་འདུན་ལ་ཐོག་མར་ཕུལ་ནས་ཕྱིས་བདག་ཉིད་ཟ་ན་ཁྱོད་དེའི་
[11b.5]ཁྱིམ་དུ་སོང་ནས་ཁྱོད་ཀྱིས་བཀག་པར་གྱུར་ཏོ་ཞེས་སྨྲས་པ་དང་། བཙུན་པ་མ་བཀག་གོ། །མ་བསྒོའོ་ཞེས་སྨྲས་ནས་དེ་དག་གིས་འདི་སྨྲར་མི་བཏུབ་ཀྱིས་ཁྲིད་ལ་དོང་དུ་ཆུག་ཤིག་ཅེས་སྨྲས་ཏེ། དེ་དག་གིས་དེ་དོང་དུ་བཅུག་པས་དེ་དུས་ལས་འདས་སོ། །དགེ་སློང་དག་
[11b.6]འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །ཁྱིམ་བདག་གཞན་ཞིག་དགེ་སློང་གི་དགེ་འདུན་དབྱར་གནས་པ་རྣམས་ལ་ཆོས་གོས་འབུལ་བ་ལས་དགེ་སློང་དགོན་པ་པ་ཞིག་ཁྱིམ་དེར་འོངས་ནས་
[11b.7]ཁྱིམ་བདག་དེ་འདི་སྙམ་དུ་ད་ཕྱིན་ཆད་དགེ་འདུན་ལ་མི་དབུལ་བར་དགོན་པ་པ་འདི་ལ་དབུལ་ལོ་སྙམ་དུ་བསམས་ནས་དེས་དགོན་པ་པ་དེ་ལ་བྱིན་པ་དང་། དགེ་སློང་དེ་དག་འདི་སྙམ་དུ་ཁྱིམ་བདག་དེ་དགེ་སློང་གི་དགེ་འདུན་དབྱར་གནས་པ་རྣམས་ལ་གོས་འབུལ་ན་དགེ་སློང་དགོན་
[12a]
[12a.1]པ་པ་ཞིག་དེར་སོང་བ་དེས་བཀག་པར་གྱུར་པ་སྙམ་གྱིས་སོང་ལ་དེ་བོས་ཤིག་ཅེས་སྨྲས་པ་དང་། དེ་དག་གིས་དེ་བོས་ནས་དགོན་པ་པ་ཁྱིམ་བདག་དེ་ནི་དགེ་སློང་གི་དགེ་འདུན་དབྱར་གནས་པ་རྣམས་ལ་གོས་དབུལ་བ་ལས་ད་མི་དབུལ་བ་ནི་ཁྱོད་དེའི་ཁྱིམ་དུ་སོང་ནས་
[12a.2]བཀག་པར་མ་གྱུར་ཏམ་ཞེས་དྲིས་ན། བཙུན་པ་བདག་གིས་ནི་མ་བཀག་གོ། །མ་བསྒོའོ་ཞེས་སྨྲས་པ་དང་། དེ་དག་གིས་འདི་སྨྲར་མི་བཏུབ་ཀྱིས་ཁྲིད་ལ་སྒོ་ལེབ་ཀྱི་བར་དུ་ཚིར་ཅིག་ཅེས་སྨྲས་ནས་དེ་དག་གིས་སྒོ་ལེབ་ཀྱི་བར་དུ་བཙིར་བ་དང་། དེ་དུས་ལས་འདས་སོ། །དགེ་
[12a.3]སློང་དེ་དག་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །དགེ་སློང་ཞིག་བསོད་སྙོམས་སྤྱོད་པ་དང་སྒོ་དོག་པ་ཞིག་ན་བླ་གཏུན་ཞིག་བསྒྲེང་ཞིང་འདུག་པ་ལས་དེའི་ཆོས་གོས་ཀྱི་གྲྭས་བསྔོས་
[12a.4]པས་ཁྱེའུའི་སྟེང་དུ་འགྱེལ་ནས་ཁྱེའུ་དེ་དུས་ལས་འདས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ། བག་ཡོད་པར་བྱོས་ལ་བསོད་སྙོམས་སྤྱོད་ཅིག །བྲམ་ཟེ་ཞིག་གིས་ནང་པར་སྔར་བཀྲ་ཤིས་པ་དང་། 
[12a.5]ལྟས་བྱས་ནས་ཁྱིམ་གྱི་ནང་ན་འདུག་པ་དང་། དགེ་སློང་ཞིག་ཁྱིམ་དེར་བསོད་སྙོམས་སྤྱོད་པ་ལ་དེ་ཁྲོས་ནས་ཕུལ་བ་དང་། དགེ་སློང་དེ་ཁྱེའུ་ཞིག་གི་སྟེང་དུ་འགྱེལ་ནས་ཁྱེའུ་ཤི་བར་གྱུར་ཏོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། 
[12a.6]ཉེས་པ་མེད་དོ། །དགེ་སློང་ཐལ་མོའི་རིག་སྔགས་འདེབས་ཤིང་དེ་ལག་པས་བྱུགས་ཏེ་ཐལ་མོ་ཅིག་བསྣུན་པ་དང་། དེ་དུས་ལས་འདས་སོ། །དགེ་སློང་དེ་དག་འགྱོད་པ་སྐྱེས་ཏེ། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་ནི་མེད་དེ། བག་ཡོད་པར་བྱོས་
[12a.7]ལ་ཐལ་མོ་སྣུན་ཅིག །དགེ་སློང་ཞིག་བརྣངས་ཏེ་ཤི་ལ་ཐུག་པ་དང་དེ་ལ་དགེ་སློང་ཞིག་གིས་ཁུ་ཚུར་ཅིག་བསྣུན་ནས་བརྣངས་པ་དེ་ཁྲག་དང་བཅས་ཏེ་བྱུང་ནས་དགེ་སློང་དེ་དུས་ལས་འདས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། 
[12b]
[12b.1]ཕས་ཕམ་པའི་ཉེས་པ་མེད་དེ། ཅི་ནས་ཀྱང་བག་ཡོད་པར་བྱས་ཏེ་བརྣངས་པ་ཡང་བྱུང་བར་གྱུར་ལ་དུས་ལས་ཀྱང་འདས་པར་མི་འགྱུར་བ་དེ་ལྟར་བསྣུན་པར་བྱའོ། །མདོར་ན། སྟན་གཉིས་པ་དང་ཕ་གཉིས་དང་། །གཞན་ཡང་བཏང་བ་གཉིས་པ་དང་། །འདྲ་བར་གྱུར་
[12b.2]པ་སྤྲེའུ་དང་ནི། །རྐུན་པོ་རྣམས་ལ་བསྡིགས་པའོ། །ཚེ་དང་ལྡན་པ་འཆར་ཀ་ནག་པོས་མ་བརྟགས་པར་སྟན་ལ་འདུག་པར་ནི་རྣམ་པར་འབྱེད་པ་ལས་ཇི་སྐད་དུ་རྒྱས་པར་འབྱུང་བ་བཞིན་ནོ། །སྦོམ་མོ་དགའ་ལྡན་མོ་ཡང་དེ་བཞིན་དུ་སྦྱར་རོ། །དགེ་སློང་ཞིག་གིས་
[12b.3]ཕ་ལམ་དུ་ཕུལ་ནས་དུས་ལས་འདས་པ་ཡང་རྣམ་པར་འབྱེད་པ་ལས་ཇི་སྐད་འབྱུང་བ་བཞིན་ནོ། །དགེ་སློང་རྒན་ཞུགས་ཕ་སྤད་གཉིས་ཤིག་ལྷན་ཅིག་ཏུ་ཛེ་ཏའི་ཚལ་དུ་དོང་བ་ལས་གཙུག་ལག་ཁང་གི་གྲོང་དུ་ཕྱིན་པ་དང་། ཕས་བུ་ལས་འདིར་གཟིག་རྣམས་ཀྱིས་འཇིགས་
[12b.4]པར་འགྱུར་གྱི་ནང་དུ་འཁོད་དོ་ཞེས་སྨྲས་པ་དང་། བུས་དེ་ལ་རྒན་ཞུགས་དེང་ཁྱིམ་པ་དང་ལྷན་ཅིག་ཏུ་འཁོད་ན་དེ་དག་དང་བདག་ཅག་ཏུ་བྱེ་བྲག་ཅི་ཡོད་ཅེས་སྨྲས་པ་དང་། བུ་ཁྱོད་ནི་མེལ་ཚེ་བྱོས་ཤིག་ཁོ་བོ་ཉལ་ལོ་ཞེས་སྨྲས་སོ། །དེ་ནས་རྒན་ཞུགས་དེ་ཉལ་བ་དང་། 
[12b.5]དགེ་སློང་དེ་ཡང་ཉལ་ལོ། །རྒན་ཞུགས་དེ་སྔུར་པ་ཅན་ཞིག་སྟེ། དེའི་སྒྲས་གཟིག་འོངས་ནས་དེས་དེའི་མགོ་བོ་ནས་བཟུང་བ་དང་། དེས་སྒྲ་ཕྱུང་ནས་གཟིག་གིས་བཏང་སྟེ་བྲོས་སོ། །དགེ་སློང་དེས་མེ་མར་བླངས་ནས་བརྟགས་ན་དུས་ལས་འདས་ཏེ་འདི་སྙམ་
[12b.6]དུ་དེས་ནང་དུ་འཁོད་དོ་ཞེས་ཟེར་ན་ཡང་བདག་གིས་དེའི་ཚིག་མ་མཉན་པས་གང་ཅུང་ཟད་འདི་དུས་ལས་འདས་པར་གྱུར་པ་དེ་ཐམས་ཅད་ནི་བདག་གིས་ཉེས་སོ་སྙམ་སྟེ། དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། 
[12b.7]མེལ་ཚེ་བྱོས་ཤིག །དགེ་སློང་ཞིག་གིས་གསད་སེམས་ཀྱིས་དགེ་སློང་ཞིག་འཇིགས་པ་དང་བཅས་པའི་གནས་སུ་བཏང་བ་དང་། དེ་དུས་ལས་འདས་ན་ཕས་ཕམ་པར་འགྱུར་རོ། །དུས་ལས་མ་འདས་ན་ཉེས་པ་སྦོམ་པོར་འགྱུར་རོ། །བཅོམ་ལྡན་འདས་གྲོང་ཁྱེར་
[13a]
[13a.1]ཡངས་པ་ཅན་ན་བཞུགས་ཏེ། དགེ་སློང་དག་ནགས་ཆེན་པོར་ཉིན་པར་སྤྱོད་དུ་དོང་ངོ་། །དེས་དེར་སྤྲེའུ་ཞིག་བསད་པ་དང་། དགེ་སློང་ཞིག་གིས་ཁྱོད་ལ་ཕས་ཕམ་པའི་ཉེས་པ་བྱུང་ངོ་། །དངོས་པོ་གང་གི་ཕྱིར། མིའི་འཚོ་བ་དང་བྲལ་བ་དང་། མི་དང་འདྲ་བ་འདི་གཉིས་ལ་བྱེ་
[13a.2]བྲག་ཅི་ཡོད་ཅེས་སྨྲས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་མེད་དེ། ལྟུང་བར་འགྱུར་རོ། །རྐུན་པོ་བསྡིགས་པ་ཡང་རྒྱས་པར་འདུལ་བ་ལས་ཇི་ལྟར་འབྱུང་བ་བཞིན་ནོ། །མདོར་ན། མགོ་
[13a.3]ལྡན་སྔོན་གྱི་སྨན་པ་དང་། །འགེགས་ཏེ་ཤི་བར་གྱུར་པ་དང་། །གྲོང་ཁྱེར་ཡངས་པ་ཅན་གནས་དང་། །འགེག་ཐག་ཆད་དང་བརྒྱུགས་པའོ། །མཉན་དུ་ཡོད་པ་ན་ཁྱིམ་བདག་གཞན་ཞིག་ལས་བུ་ཁྱེའུ་ཞིག་བཙས་ཏེ་ཆེན་པོར་གྱུར་པ་དང་། མགོ་བོས་སོ་ཕག་
[13a.4]བསྲེགས་པ་ཚོགས་པས་དེའི་མིང་མགོ་ལྡན་དུ་བཏགས་སོ། །དེ་ཇི་ཙམ་ན་རབ་ཏུ་བྱུང་ནས་དེ་དོན་ཅིག་ལ་གྲོང་དུ་ཞུགས་པ་དང་། ཁྱིམ་བདག་གཞན་ཞིག་གི་ཆུང་མ་ཞིག་ཀྱང་ཁྱེའུ་ཞིག་ཁྲིད་དེ་རྗེས་བཞིན་དུ་འོངས་ནས་དེ་ཡང་གློ་གཡས་གཡོན་ལྟ་ཞིང་སོང་ངོ་། །དེ་ལ་ལུག་
[13a.5]ཐུག་ཅིག་གིས་སྙོགས་པ་དང་དགེ་སློང་དེས་ཀྱང་མགོ་བོ་བཏུད་དེ་སོང་བ་ལས་དེས་ཀྱང་བདག་ལ་བརྡུངས་པར་ཤེས་ནས་ལུག་ཐུག་དེས་དེ་ལ་བརྡུངས་པ་དང་། དགེ་སློང་དེ་ཁྱེའུའི་སྟེང་དུ་འགྱེལ་ནས་ཁྱེའུ་དུས་ལས་འདས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་
[13a.6]འདས་ཀྱིས་བཀའ་སྩལ་པ། ཉེས་པ་ནི་མེད་དེ། དགེ་སློང་སྤྱོད་ལམ་དེ་ལྟ་བུར་མ་འགྲོ་བར་གཉའ་ཤིང་སྲིད་དུ་ལྟོས་ཤིག །སྔོན་སྨན་པ་ལས་རབ་ཏུ་བྱུང་བ་གཞན་ཞིག་གིས་དགེ་སློང་ནད་པ་ཞིག་གི་དྲུང་དུ་འོངས་པ་དང་། དེས་དེ་ལ་གཏར་ཁ་ཐོབ་ཤིག་ཅེས་སྨྲས་ནས། དེས་
[13a.7]ཀྱང་དེ་ལ་གཙགས་བུ་ཅིག་བཏབ་སྟེ། གཙགས་བུ་དེ་སླར་ཕྱུང་བ་དང་། དགེ་སློང་དེ་དུས་ལས་འདས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་ནི་མེད་དེ། ཕྱིན་ཆད་དགེ་སློང་དག་མ་བསླབས་པར་སྨན་དཔྱད་མ་
[13b]
[13b.1]བྱེད་ཅིག །དགེ་སློང་ནད་པ་གཞན་ཞིག་ནད་མ་སོས་ནས། དེ་འདི་སྙམ་དུ་བདག་འཚོ་སྟེ་ཅི་རུང་གིས་བདག་ཉིད་འཆིའོ་སྙམ་དུ་བསམས་ཏེ། དགེ་སློང་དེས་ནད་གཡོག་ལ་འདི་སྐད་དུ་ཚེ་དང་ལྡན་པ་ཐག་པ་ཞིག་བྱིན་ཅིག་ཅེས་སྨྲས་སོ། །དེས་དེ་ལ་བྱིན་ནས་དེ་འགགས་པ་དང་། དེ་
[13b.2]དུས་ལས་འདས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། དགེ་སློང་གིས་བབ་བབ་ཏུ་ནད་པ་ལ་ཐག་པ་མ་སྦྱིན་ཅིག །དགེ་སློང་ཞིག་བསོད་སྙོམས་སྤྱོད་པ་ན་གྲོང་ཁྱེར་ཡངས་པ་ཅན་ན་གནས་པ་དག་ཀྱང་མདའ་
[13b.3]དང་། གཞུ་ལག་ན་ཐོགས་པ་འོངས་ནས་དགེ་སློང་དེས་བཞིན་བཟངས་ཁོ་བོ་མ་གསད་པར་འདི་ལ་འཕོངས་ཤིག་ཅེས་སྨྲས་པ་དང་། དེས་མདའ་འཕངས་ནས་དེ་དེར་བསད་དོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་
[13b.4]དེ། དགེ་སློང་གིས་དེ་སྐད་མ་བསྒོ་ཤིག །དགེ་སློང་ནད་པ་གཞན་ཞིག་ཀྱང་རྒྱས་པར་ནི་སྔ་མ་ཇི་ལྟ་བ་བཞིན་དུ་ཐག་པ་ཁྱེར་ནས་ནགས་ཆེན་པོར་སོང་བ་དང་། དེས་དེར་ཤིང་ལ་འཛེགས་ནས་ཐ་གུ་དེས་བཏགས་ཏེ་དེས་ལྐོག་མ་ཞགས་མིག་ཏུ་བཅུག་ནས་ལུས་མཆོངས་པ་
[13b.5]དང་། ཐག་པ་ཆད་ནས་དེའི་འོག་ན་ཁྱི་བུ་བྱུང་བ་ཞིག་འདུག་སྟེ་དེའི་སྟེང་དུ་དགེ་སློང་ལྷུང་བ་དང་། ཁྱི་དེ་བུ་དང་བཅས་ཏེ་དུས་ལས་འདས་ཏེ། དགེ་སློང་དེ་དག་གིས་ཐོས་ནས་རྒྱས་པར་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། 
[13b.6]དགེ་སློང་སྔ་མ་ནི་ཉེས་པར་འགྱུར་གྱི་ཕྱི་མ་ལ་ཉེས་པ་མེད་དོ། །དགེ་སློང་ལུས་ཀྱིས་འདི་ལྟར་བརྩལ་བ་ནི་མ་བྱེད་ཅིག །བྱས་ན་ཉེས་པ་སྦོམ་པོར་འགྱུར་རོ། །དགེ་སློང་གཞན་ཞིག་གྲོང་དུ་དོན་ཅིག་ཡོད་དེ། དེས་དགེ་སློང་ནད་སོས་ནས་རིང་པོར་མ་ལོན་པ་ཞིག་ཁྲིད་དེ་སོང་བ་
[13b.7]དང་། ལམ་དུ་རྐུན་པོས་སྐྲག་ནས་དེས་དེ་ལ་ཚེ་དང་ལྡན་པ་སྐྱེན་པར་འདོང་ཞེས་སྨྲས་པ་དང་། དེས་མི་ནུས་སོ་ཞེས་སྨྲས་ནས། དགེ་སློང་གིས་ཚུར་ཤོག་བཅོམ་མ་རེ་ཞེས་སྨྲས་ནས། དེས་དེ་ལྟར་ཁྲིད་དེ་དེ་ཡང་གྲོང་དུ་ཁྲིད་པ་དང་དུས་ལས་འདས་སོ། །དེ་འདི་
[14a]
[14a.1]སྙམ་དུ་དེ་སྟེ་བདག་གིས་དགེ་སློང་དེ་ཁྲིད་དེ་མ་འོངས་ན་ཤི་བར་མི་འགྱུར་རོ་སྙམ་བསམས་ནས་དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དེ། ཕྱིན་ཆད་དགེ་སློང་གིས་ནད་པ་ཉམ་ཆུང་བར་གྱུར་པ་དེ་ལྟ་བུ་ལམ་
[14a.2]དུ་མ་བཀྲི་ཤིག །མདོར་ན། བདེ་ལྡན་འདུ་ཤེས་བསྒོ་བ་དང་། །དགྲ་བཅོམ་བྲམ་ཟེ་དབང་པོ་དང་། །ཆོས་གོས་དག་དང་བསོད་སྙོམས་དང་། །གྲོང་དུ་ཉེར་འགྲོ་རྣམ་པ་གཉིས། །སངས་རྒྱས་བཅོམ་ལྡན་འདས་ཡུལ་བྲྀ་ཛིའི་འོད་མའི་ཚལ་གྱི་གྲོང་ན་བཞུགས་
[14a.3]སོ། །ཀླུང་བདེ་ལྡན་གྱི་ངོགས་ན་གནས་པའི་དགེ་སློང་རྣམས་ལ་བསླབ་པའི་གནས་མ་བཅས་པས་ལས་དང་པོ་པ་ལ་ཉེས་པ་མེད་དེ། བདག་ཅག་གིས་བསླབ་པའི་གནས་མ་བཅས་པ་ན་མེད་ལ་མེད་བཞིན་དུ་མི་ལས་བླ་མར་གྱུར་པའི་ཆོས་ཤིག་རིགས་མང་པོ་ལ་སྨྲས་
[14a.4]ན། བདག་ཅག་གི་ལས་དང་པོ་པ་གང་ཡིན་སྙམ་ནས་དོགས་པ་དང་། འཛེམ་པ་དང་འགྱོད་པ་སྐྱེས་སོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བསླབ་པའི་གནས་མ་བཅས་པ་ན་ཀླུང་བདེ་ལྡན་གྱི་ངོགས་ན་གནས་པའི་དགེ་སློང་རྣམས་ཀྱིས་
[14a.5]འདས་པ་དང་བཅས་པ་ནི་ཐམས་ཅད་ལས་དང་པོ་པ་ཡིན་པས། ལས་དང་པོ་པ་ལ་ཉེས་པ་མེད་དོ། །དགེ་སློང་ཞིག་གིས་མི་ལ་མི་མ་ཡིན་པར་འདུ་ཤེས་ཏེ་མེད་ལ་མེད་བཞིན་དུ་མི་ལས་བླ་མར་གྱུར་པའི་ཆོས་སྨྲས་པ་དང་། དགེ་སློང་དེ་འགྱོད་པ་སྐྱེས་ནས། བཅོམ་
[14a.6]ལྡན་འདས་ཀྱིས་བཀའ་སྩལ་པ། མི་ལ་མིར་འདུ་ཤེས་ན་ཕས་ཕམ་པར་འགྱུར་རོ། །མི་མ་ཡིན་པ་ལ་ཐེ་ཚོམ་ན་ཉེས་པ་སྦོམ་པོར་འགྱུར་རོ། །མི་མ་ཡིན་པ་ལ་མིར་འདུ་ཤེས་ན་ཉེས་པ་སྦོམ་པོར་འགྱུར་རོ། །དགེ་སློང་ཞིག་གིས་ཁྱིམ་བདག་ཅིག་ལ་མེད་ལ་
[14a.7]མེད་བཞིན་དུ་མི་ལས་བླ་མར་གྱུར་པའི་ཆོས་སྨྲས་པ་དང་། ཁྱིམ་བདག་དེ་ཡེངས་ནས་བཙུན་པ་ཅི་གསུང་ཞེས་སྨྲས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཕས་ཕམ་པའི་ཉེས་པ་ནི་མེད་དེ། ཉེས་པ་སྦོམ་པོར་
[14b]
[14b.1]འགྱུར་རོ། །ཁྱིམ་བདག་ཅིག་གིས་དགེ་སློང་ཞིག་ལ་བཙུན་པ་ཁྱོད་དགྲ་བཅོམ་པ་ལགས་ཀྱིས་ཆོས་གོས་དང་། བསོད་སྙོམས་དང་། མལ་སྟན་དང་། ནད་ཀྱི་རྐྱེན་རྩི་དང་། ཡོ་བྱད་ཀྱི་(མཆག་,མཆོག་)རྣམས་འོས་སོ་ཞེས་སྨྲས་པ་དང་། ཅང་མི་སྨྲ་བས་ཁས་བླངས་པ་ཡིན་ཏེ་ཉེས་པ་
[14b.2]སྦོམ་པོར་འགྱུར་རོ། །ཁྱིམ་བདག་ཅིག་གིས་དགེ་སློང་ཞིག་ལ་སྡིག་པ་མེད་པའི་ཆོས་ཚངས་པ་དང་ལྡན་ནམ་ཞེས་སྨྲས་ན་ཅང་མི་སྨྲ་བས་ཁས་བླངས་པ་ཡིན་ཏེ། ཉེས་པ་སྦོམ་པོར་འགྱུར་རོ། །དེ་སྟེ་བཙུན་པ་དགྲ་བཅོམ་པ་ཡིན་ན་བདག་གི་བསོད་སྙོམས་བཞེས་ཤིག་ཅེས་
[14b.3]སྨྲས་པ་དང་། དེ་ཅང་མི་སྨྲ་བས་ཁས་བླངས་པ་ཡིན་ཏེ། ཉེས་པ་སྦོམ་པོར་འགྱུར་རོ། །དགེ་སློང་ཞིག་གཞན་གྱི་གྲོང་དུ་ཉེ་བར་འགྲོ་ཞེས་དེ་སྔ་དྲོའི་དུས་སུ་ཤམ་ཐབས་བགོས་ཏེ་གྲོང་དུ་སོང་བ་དང་། དེ་ལ་ཁྱིམ་བདག་གིས་བཙུན་པ་དེ་སྟེ་དགྲ་བཅོམ་པ་ལགས་ན་ནང་དུ་
[14b.4]གཤེགས་ཤིག་ཅེས་སྨྲས་པ་དང་། ཅང་མི་སྨྲ་བར་ནང་དུ་འོངས་ན་ཉེས་པ་སྦོམ་པོར་འགྱུར་རོ། །དེ་བཞིན་དུ་སྟན་ལ་འདུག་ཟན་ལོང་ལ་གསོལ་ཅིག །རྗེས་སུ་ཡི་རང་བ་གྱིས་ཤིག །སླར་བྱུང་ཤིག་ཅེས་སྨྲས་པ་དང་། དེ་ཅང་མི་སྨྲ་ན་ཁས་བླངས་པས་ཉེས་པ་སྦོམ་པོར་འགྱུར་རོ། །
[14b.5]དགེ་སློང་ཞིག་གྲོང་གཞན་ཞིག་ན་གྲོང་དུ་ཉེ་བར་འགྲོ་བ་ཡིན་ཏེ། སྔ་དྲོ་ཤམ་ཐབས་བགོས་ནས་གྲོང་དེར་སོང་བ་དང་། ཁྱིམ་བདག་གིས་བཙུན་པ་དེ་སྟེ་དགྲ་བཅོམ་པ་ལགས་ན་ཁྱིམ་གྱི་ནང་དུ་གཤེགས་ཤིག་ཅེས་སྨྲས་པ་དང་། ཁོ་བོ་དགྲ་བཅོམ་པ་ཅུང་ཟད་ཀྱང་མ་ལགས་
[14b.6]ན་དེ་སྟེ་ཁྱོད་བཟོད་ན་ནི་ནང་དུ་མཆིའོ་ཞེས་སྨྲས་ན་ཉེས་པ་མེད་དོ། །སྟན་ལ་བཞུགས་བཤོས་དང་སྐྱུ་རུམ་དང་བཅའ་བ་རྣམས་བཞེས་ལ་གསོལ་ཅིག །རྗེས་སུ་ཡི་རང་བར་གྱིས་ཤིག །སླར་བྱུང་ཤིག་ཅེས་སྨྲས་པ་དང་། ཁོ་བོ་ནི་དགྲ་བཅོམ་པ་ཅུང་ཟད་ཀྱང་མ་ལགས་
[14b.7]ན་དེ་སྟེ་ཁྱོད་ཀྱིས་བཟོད་ན་ཕྱིར་འབྱུང་ངོ་། །ཞེས་སྨྲས་ན་ཉེས་པ་མེད་དོ། །ཁྱིམ་བདག་གིས་དགེ་སློང་ཞིག་ལ་བཙུན་པ་ཁྱོད་དབང་པོའི་སྒོ་རྣམས་ནི་ཤིན་ཏུ་བསྡམས་ཤིང་ལེགས་པར་བསྲུངས་པའོ་ཞེས་སྨྲས་པ་དང་། ཅང་མི་སྨྲ་བར་ཁས་བླངས་ན་ཉེས་པ་སྦོམ་པོར་འགྱུར་
[15a]
[15a.1]རོ། །སླར་ཕྱུང་ཤིག་ཅེས་སྨྲས་པ་ལས་ཁོ་བོ་དགྲ་བཅོམ་པ་ནི་ཅུང་ཟད་ཀྱང་མ་ལགས་སོ་ཞེས་སྨྲས་ནས་ཕྱིར་བྱུང་ན་ཉེས་པ་མེད་དོ། །མདོར་ན། དྲུག་བྱས་དང་ནི་མངོན་ཤེས་དང་། །མེ་ཡི་ཕུང་པོ་མེད་པ་དང་། །མ་འདའ་གི་ནི་སྒྲ་རྣམས་དང་། །དྲི་ཟ་དང་ནི་
[15a.2]ལྷ་མ་ཡིན། །རྫིང་བུ་བརྡུང་དང་འབའ་ལ་ཧ། །དཀའ་ཐུབ་འོག་མ་རྒྱུན་དུ་གཉིས། །འཐབས་པ་གཉིས་དང་ཁྱེའུ་གནས་བདེ་བར་འོངས། །མཛེས་པ་དང་ནི་འདི་གཉིས་དང་། །མདོའི་ཚིགས་སུ་བཅད་པ་གཉིས་པོ་རྒྱས་པར་ཤེས་པར་བྱའོ། །མདོར་ན། འཆར་ཀ་
[15a.3]སྦོམ་པོ་ནམ་མཁའ་དང་། །མགོ་ལ་ལག་པ་གཉིས་ཀྱིས་བྱུགས། །སྒྲེའུ་དུགས་ཁང་ཁྲུས་ལས་དང་། །གནས་དང་ཚུལ་བཞིན་མ་ཡིན་པའོ། །གླེང་གཞི་ནི་མཉན་དུ་ཡོད་པ་ན་སྟེ། བསླབ་པའི་གནས་མ་བཅས་པ་ལས་དང་པོ་ལ་ཉེས་པ་མེད་པར་གྱུར་པ་ན་ཚེ་དང་ལྡན་
[15a.4]པ་འཆར་ཀ་འདི་སྙམ་དུ་བདག་གིས་ནི་བསླབ་པའི་གནས་མ་བཅས་པར་ལན་མང་ཞིག་ཏུ་བསམས་བཞིན་དུ་ཁུ་བ་ཕྱུང་ན་བདག་གིས་ལས་དང་པོ་གང་ཡིན་སྙམ་ནས་ཐེ་ཚོམ་དུ་གྱུར་པ་དང་། བཅོམ་ལྡན་འདས་ཀྱིས་བཀའ་སྩལ་པ། བསླབ་པའི་གནས་མ་བཅས་པ་ན་འཆར་
[15a.5]ཀས་འདས་པ་དང་བཅས་པ་ནི་ཐམས་ཅད་ཀྱང་ལས་དང་པོ་པ་སྟེ། ལས་དང་པོ་པ་ནི་ཉེས་པ་མེད་དོ། །དགེ་སློང་ཞིག་གིས་སྦུར་བུར་ཕྱུང་ངམ། ནམ་མཁའ་ལ་སྤྱོད་དམ། ནམ་མཁའ་ལ་ཕྱུང་ངམ། ཕོ་མཚན་མནམས་སམ། བཙིར་ཏེ་དགའ་བར་ཚོར་རམ། བཙིར་ཏེ་
[15a.6]བཏང་ཕྱུང་ངམ། འཕགས་པ་ལས་བཏང་ངམ། བརྩམས་ནས་སླར་བཏང་ཡང་རུང་སྟེ། ཐམས་ཅད་ཉེས་པ་སྦོམ་པོར་འགྱུར་རོ། །དགེ་སློང་ཞིག་གིས་བརླས་བསྔོས་ཏེ་ཁུ་བ་ཕྱུང་བ་དང་། དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། 
[15a.7]ཉེས་པ་མེད་དོ། །དགེ་སློང་ཞིག་ལ་བུད་མེད་ཞིག་གིས་ལག་པ་གཉིས་ཀྱིས་རྐང་པ་གཉིས་ལ་ཕྱག་འཚལ་བ་དང་། དེས་ཁུ་བ་ཕྱུང་སྟེ། དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དོ། །རི་དགས་སྒྲའི་མ་ས་ག་མ་དགེ་སློང་
[15b]
[15b.1]རྣམས་ཀྱི་རྐང་པ་ལ་ཕྱག་འཚལ་ཏེ། དེས་ཚེ་དང་ལྡན་པ་དགའ་བོའི་རྐང་པ་ལ་མགོ་བོས་ཕྱག་འཚལ་བ་དང་། དེས་དེ་ཁུ་བ་ཕྱུང་ནས་རི་དགས་སྒྲའི་མ་ས་ག་མའི་མགོ་བོར་ལྷུང་བ་དང་། དེ་ཕྱོགས་གཅིག་ཏུ་སོང་སྟེ་ལག་པ་གཉིས་མགོ་ལ་བྱུགས་ནས་འདི་སྐད་དུ་ཚངས་པ་
[15b.2]མཚུངས་པར་སྤྱོད་པ་དེ་དག་ནི་བཅོམ་ལྡན་འདས་ཀྱི་དྲུང་ན་ཤིན་ཏུ་ཉོན་མོངས་པར་ཚངས་པར་སྤྱད་པ་སྤྱོད་དེ་བདག་གིས་ནི་རྙེད་པ་རབ་ཏུ་རྙེད་དོ་ཞེས་མགུ་བར་བརྗོད་པ་བརྗོད་དོ། །ཚེ་དང་ལྡན་པ་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་
[15b.3]དེ། སྒྲེའུ་ཆོངས་ཤིག །དགེ་སློང་ཞིག་གིས་སྒྲེའུ་ལ་རེག་སྟེ་ཁུ་བ་ཕྱུང་ངོ་། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དོ། །དགེ་སློང་ཞིག་དུགས་ཁང་ན་ལས་བྱེད་པ་ལས་ཁུ་བ་བྱུང་ངོ་། །དགེ་སློང་དེ་འགྱོད་པ་སྐྱེས་
[15b.4]ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དོ། །དགེ་སློང་ཞིག་གནས་ནས་གནས་སུ་འཆག་པ་ན་དེ་ཁུ་བ་བྱུང་སྟེ། དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་ལྷག་མའི་ཉེས་པ་ནི་མེད་ཀྱིས་ཉེས་པ་སྦོམ་པོར་
[15b.5]འགྱུར་རོ། །ཚུལ་བཞིན་མ་ཡིན་པ་ཡིད་ལ་བྱེད་པའང་དེ་བཞིན་ནོ། །མདོར་ན། བུད་མེད་རྣམ་པ་ལྔར་བྱས་དང་། །གནོད་པ་ལ་ཡང་རྣམ་པ་ལྔ། །གཟུང་བ་ལ་ཡང་ལྔར་བྱས་ཏེ། །དུར་ཁྲོད་པ་ལ་དྲུག་ཏུའོ། །དགེ་སློང་ཞིག་ལ་མ་དང་། སྲིང་མོ་དང་། བུ་མོ་དང་། ཆུང་
[15b.6]མ་དང་། མཛའ་ན་མོ་རྣམས་ཀྱིས་འགྲོགས་ནས་རིང་པོར་མ་ལོན་པར་མགུལ་ནས་འཁྱུད་པ་དང་ཁུ་བ་བྱུང་ངོ་། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དོ། །དགེ་སློང་ཞིག་གིས་བུད་མེད་མེ་ལས་ཕྱུང་། ཆུ་དང་། གཡང་
[15b.7]ས་དང་། མཚོན་དང་། གཅན་གཟན་དང་། མི་མ་ཡིན་པ་རྣམས་ལས་ཐར་བར་བྱས་པ་དང་། དེ་ཁུ་བ་བྱུང་ངོ་། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དོ། །དགེ་སློང་ལ་བུད་མེད་ཅིག་གིས་རྐང་པས་བཟུང་ངམ། བྱིན་པ་
[16a]
[16a.1]དང་། པུས་མོ་དང་། བརླ་དང་། མཛུབ་མོ་རྣམས་ཀྱིས་བཟུང་བ་དང་། དེ་ཁུ་བ་བྱུང་ངོ་། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དོ། །དགེ་སློང་ཞིག་གིས་རྣམ་པར་སྔོས་པ་ལས་ཁུ་བ་བྱུང་བ་དང་། བམ་པ་དང་
[16a.2]སྦོས་པ་དང་རྣམ་པར་དམར་བ་དང་། རྣམ་པར་ཞིགས་པ་དང་། ཀེང་རུས་ལ་ཁུ་བ་ཕྱུང་ན་ཐམས་ཅད་དགེ་འདུན་གྱི་ལྷག་མར་འགྱུར་རོ། །མདོར་ན། འཕྲུག་པ་འདྲུད་པ་མཛུབ་མོ་དང་། །ཆུ་ལས་སྦྲིད་པར་གྱུར་པ་དང་། །ནང་གི་དགུར་ནི་བྱས་པ་དང་། །སྤྱོད་པ་རྣམ་པ་ཉི་ཤུའོ། །
[16a.3]དགེ་སློང་ཞིག་གིས་འཕྲུག་པ་ལས་ཁུ་བ་བྱུང་ན་ཉེས་པ་མེད་དོ། །འདྲུད་པའང་དེ་བཞིན་ནོ། །དགེ་སློང་དེས་ཕོ་མཚན་ལས་བཟུང་བ་དང་། ཁུ་བ་བྱུང་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་སྦོམ་པོར་འགྱུར་རོ། །དགེ་སློང་ཞིག་བསོད་སྙོམས་ལ་
[16a.4]སྤྱོད་པ་དེ་ན་ན་ཆུང་གཞོན་ནུ་ཞིག་གདངས་ཏེ་འདུག་པར་གྱུར་པས་འཕགས་པ་ཚུར་སྤྱོན་ཁོ་མོ་ལ་འདི་དང་འདི་ལྟ་བུ་མཛོད་ཅེས་སྨྲས་ནས་དེས་དེར་མཛུབ་མོ་བཅུག་གོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་སྦོམ་པོར་འགྱུར་རོ། །
[16a.5]དགེ་སློང་ཞིག་ཁྲུས་བྱེད་པ་ན་ཕོ་མཚན་ཆུའི་རྒྱུན་དུ་བསྡད་པ་དང་དེ་སྦྲིད་པས་ཁུ་བ་བྱུང་ངོ་། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་སྦོམ་པོར་འགྱུར་རོ། །དགེ་སློང་ཞིག་གིས་མགོ་བོ་དང་། རྣ་བ་དང་། སྣའི་ནང་དུ་ཁུ་བ་ཕྱུང་
[16a.6]ན་ཐམས་ཅད་དགེ་འདུན་གྱི་ལྷག་མར་འགྱུར་རོ། །དགེ་སློང་ཞིག་གིས་རྩིབ་ལོགས་དང་། རྒྱབ་དང་། བྲང་དང་། ལྟོ་གཉེར་དང་། སྐྲའི་ནང་དུ་ཁུ་བ་ཕྱུང་ན་ཐམས་ཅད་དགེ་འདུན་གྱི་ལྷག་མར་འགྱུར་རོ། །དགེ་སློང་གིས་ལག་པ་དང་། ཕྲག་པ་དང་། དཔུང་བའི་
[16a.7]ནང་དུ་ཁུ་བ་ཕྱུང་ན་ཐམས་ཅད་དགེ་འདུན་གྱི་ལྷག་མར་འགྱུར་རོ། །དགེ་སློང་གིས་རྐེད་པ་དང་། བྱིན་པ་དང་། རྐང་པ་དང་། བརླ་རྣམས་ཀྱི་ནང་དུ་ཁུ་བ་ཕྱུང་ན་ཐམས་ཅད་དགེ་འདུན་གྱི་ལྷག་མར་འགྱུར་རོ། །དགེ་སློང་ཞིག་གིས་ལ་བ་དང་། ཕྱིང་བ་དང་། པར་ཏང་
[16b]
[16b.1]དང་། སྔས་རྣམས་སུ་ཁུ་བ་ཕྱུང་ན་ཐམས་ཅད་ཉེས་པ་སྦོམ་པོར་འགྱུར་རོ། །དགེ་སློང་གིས་ཁྲི་དང་། ཁྲིའུ་དང་། ཤིང་སྟན་དང་། ཁྲི་བར་དུ་ཁུ་བ་ཕྱུང་ན་ཐམས་ཅད་ཉེས་པ་སྦོམ་པོར་འགྱུར་རོ། །དགེ་སློང་ཞིག་གིས་བུམ་པ་དང་། བུམ་བུ་དང་། སྐྱོགས་དང་། བུམ་
[16b.2]པའི་ནང་དུ་ཁུ་བ་ཕྱུང་ན་ཐམས་ཅད་ཉེས་པ་སྦོམ་པོར་འགྱུར་རོ། །དགེ་སློང་ཞིག་གིས་རྡོ་དང་། ཞལ་ཞལ་བྱས་པ་དང་། ཞལ་ཞལ་བྱས་པའི་ནང་དང་། སྒོ་གཏན་དང་། ཤ་མེར་མེར་པོ་རྣམས་སུ་ཁུ་བ་ཕྱུང་ན་ཐམས་ཅད་ཉེས་པ་སྦོམ་པོར་འགྱུར་རོ། །མདོར་ན། འཆར་ཀ་
[16b.3]འདུ་ཤེས་རྐང་པ་ཕྲག་པ་དང་། །མ་དང་སོར་མོ་མེད་ལས་ཕྱུང་བ་དང་། །རྐང་པ་ལ་སོགས་བཟུང་བ་དང་། །སྔོ་ལ་སོགས་ལས་འཁྱུད་པའོ། །ཚེ་དང་ལྡན་པ་འཆར་ཀས་བསླབ་པའི་གནས་མ་བཅས་པ་ན་བདག་གིས་བུད་མེད་མང་པོ་དང་ལྷན་ཅིག་ལུས་ཀྱིས་ཀུན་ཏུ་རེག་པར་གྱུར་ན་
[16b.4]དེ་དག་ལ་བདག་གི་ལས་དང་པོ་པ་ནི་གང་ཡིན་སྙམ་དུ་བསམས་པ་དང་། བཅོམ་ལྡན་འདས་ཀྱིས་བཀའ་སྩལ་པ། བསླབ་པའི་གནས་མ་བཅས་པ་ན་འཆར་ཀ་འདས་པ་དང་བཅས་པ་ཐམས་ཅད། ལས་དང་པོ་པ་སྟེ་ལས་དང་པོ་པ་ལ་ཉེས་པ་མེད་དོ། །དགེ་སློང་ཞིག་
[16b.5]གིས་ནི་མིའི་བུད་མེད་ལ་མི་མ་ཡིན་པར་འདུ་ཤེས་ཏེ་བཟུང་ངོ་། །དགེ་སློང་དེ་འགྱོད་པ་སྐྱེས་ནས་བཅོམ་ལྡན་འདས་ཀྱིས་བཀའ་སྩལ་པ། མི་ལ་མིར་འདུ་ཤེས་ན་དགེ་འདུན་གྱི་ལྷག་མར་འགྱུར་རོ། །རྒྱས་པར་ནི་རྣམ་པ་བཞིར་ཤེས་པར་བྱའོ། །དགེ་སློང་གིས་བུད་མེད་ཅིག་ལ་
[16b.6]རྐང་པས་ཕུལ་ན་ཉེས་བྱས་སུ་འགྱུར་རོ། །བུད་མེད་ཀྱིས་དགེ་སློང་ལ་རྐང་པས་ཕུལ་ན་ཉེས་པ་མེད་དོ། །དགེ་སློང་གིས་བུད་མེད་ལ་ཕྲག་པས་ཕུལ་ན་ཉེས་བྱས་སུ་འགྱུར་རོ། །བུད་མེད་ཀྱིས་དགེ་སློང་ལ་ཕྲག་པས་ཕུལ་ན་ཉེས་པ་མེད་དོ། །དགེ་སློང་ཅིག་གིས་མའི་མགུལ་
[16b.7]ནས་འཁྱུད་པ་དང་། དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དོ། །དགེ་སློང་ཞིག་ལ་བུད་མེད་ཀྱིས་སོར་མོས་བཟུང་ངོ་། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དོ། །དགེ་
[17a]
[17a.1]སློང་ཞིག་གིས་བུད་མེད་ཅིག་མེ་དང་། ཆུ་དང་། གཡང་ས་དང་། མཚོན་དང་། གཅན་གཟན་དང་། མི་མ་ཡིན་པ་རྣམས་ལས་ཐར་བར་བྱས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དོ། །དགེ་སློང་
[17a.2]ལ་བུད་མེད་ཅིག་གིས་རྐང་པས་བཟུང་། བྱིན་པ་དང་། པུས་མོ་དང་། བརླ་དང་། སོར་མོས་བཟུང་ངོ་། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དོ། །དགེ་སློང་གིས་བུད་མེད་ཀྱི་རོ་སྔོན་པོར་གྱུར་པའི་མགུལ་ནས་འཁྱུད། 
[17a.3]བམ་པ་དང་། རུལ་བ་དང་། རོ་དམར་པོར་གྱུར་པ་དང་། འཐོར་བ་དང་། ཀེང་རུས་རྣམས་ཀྱི་མགུལ་ནས་འཁྱུད་ན་ཐམས་ཅད་ཉེས་པ་སྦོམ་པོར་འགྱུར་རོ། །མདོར་ན། གྲེད་ནས་རྡེག་འཆོས་བུ་མོ་དང་། །མུན་པ་བུད་མེད་ཕྲད་པ་དང་། །བུད་མེད་གཞོན་ནུས་འགྲོང་
[17a.4]གདངས་པ། །སྟན་ལྔ་པ་དང་བཅུ་གསུམ་མོ། །བུད་མེད་ཅིག་གྲེད་དེ་རྡེག་འཆོས་པ་དང་། དགེ་སློང་ཞིག་གིས་བསླང་ན་ཉེས་བྱས་སུ་འགྱུར་རོ། །དགེ་སློང་གྲེད་དེ་རྡེག་འཆོས་པ་ལས་བུད་མེད་ཅིག་གིས་བསླང་ན་ཉེས་པ་མེད་དོ། །དགེ་སློང་རྒན་པོ་ཞིག་བུ་མོ་
[17a.5]ལ་ལྟར་སོང་ནས་བུ་མོ་དེའི་པང་བར་འདུག་གོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དོ། །དགེ་སློང་ཞིག་ནམ་ཕྱེད་ན་གཅིན་གཅི་ཞིང་འདུག་པ་དང་། བུད་མེད་ཅིག་ཀྱང་ཕྱིར་བྱུང་སྟེ་འོང་བ་དང་། མུན་པའི་ནང་དུ་
[17a.6]གདོང་ཐུགས་སུ་ཕྲད་དེ་དེ་རྡེག་འཆོས་ནས་དེའི་སྟེང་དུ་འགྱེལ་ཏོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དོ། །དགེ་སློང་ཞིག་གྲོང་དུ་བསོད་སྙོམས་ལ་ཞུགས་པ་དང་། ན་ཆུང་གཞོན་ནུ་མ་ཞིག་འགྲོང་གདངས་ཏེ་
[17a.7]འདུག་ནས་དེས་འཕགས་པ་ཚུར་སྤྱོན་འདི་དང་འདི་མཛོད་ཅིག་ཅེས་སྨྲས་པ་དང་། དེས་དེར་བོང་བ་བཅུག །བསོད་སྙོམས་བཅུག་པས་བཙངས། ཁར་བས་བཙོགས་ཤིང་རྡེག་ན་ཐམས་ཅད་ཉེས་པ་སྦོམ་པོར་འགྱུར་རོ། །དགེ་སློང་ཞིག་གིས་བུད་མེད་ལ་ཆོས་བཤད་
[17b]
[17b.1]པ་དང་། དེས་དེའི་སྟན་རྐང་པ་དང་། བརླ་དང་། བྱིན་པ་དང་། རྐེད་པ་དང་། རྩིབ་ལོགས་དང་། རྒྱབ་དང་། ལག་པ་དང་། ཕྲག་པ་དང་། མགོ་རྣམས་ཀྱིས་ཕུལ་ན་ཐམས་ཅད་ཉེས་བྱས་སུ་འགྱུར་རོ། །མདོར་ན། འཆར་ཀ་བདེ་དང་འདུ་ཤེས་དང་། །
[17b.2]བུང་བུ་གནས་ངན་ལེན་པ་དང་། །སྲིང་མོ་སྤྱོད་པ་ངན་པར་བཅས། །ཁོ་བོས་མཐོང་དང་ཁྱོད་ཀྱི་མདུན། །དེ་དང་དེ་སྟེ་དེ་ཡིད་མགུ། །བསླབ་པའི་གནས་མ་བཅས་པ་ལས་དང་པོ་ལ་ཉེས་པ་མེད་པ་ན། ཚེ་དང་ལྡན་པ་འཆར་ཀས་འདི་ལྟར་བདག་གིས་བུད་མེད་
[17b.3]མང་ཞིག་ལ་གནས་ངན་ལེན་གྱི་ཚིག་སྨྲས་ན། བདག་གི་ལས་དང་པོ་གང་ཡིན་སྙམ་ནས་ཐེ་ཚོམ་དུ་གྱུར་པ་ནི་རྒྱས་པར་རོ། །དེས་དེ་ལྟར་གྱུར་པ་དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་
[17b.4]ཀྱིས་བཀའ་སྩལ་པ། བསླབ་པའི་གནས་མ་བཅས་པ་ན་འཆར་ཀ་འདས་པ་དང་བཅས་པ་ནི་ཐམས་ཅད་ལས་དང་པོ་པ་སྟེ། ལས་དང་པོ་པ་ལ་ནི་ཉེས་པ་མེད་དོ། །དགེ་སློང་ཞིག་གིས་མིའི་བུད་མེད་ལ་མི་མ་ཡིན་པར་འདུ་ཤེས་ཏེ་གནས་ངན་ལེན་གྱི་ཚིག་སྨྲས་སོ། །དགེ་
[17b.5]སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། མི་ལ་མིར་འདུ་ཤེས་ན་ནི་དགེ་འདུན་གྱི་ལྷག་མར་འགྱུར་རོ། །རྒྱས་པར་ནི་དྲི་བར་བྱའོ། །རྫུ་འཕྲུལ་དང་ཆོ་འཕྲུལ་གྱི་ཆོས་སུ་སྨྲ་ན་ནི་ཉེས་པ་སྦོམ་པོར་འགྱུར་རོ། །ཆོ་འཕྲུལ་མེད་པའི་ཆོས་སུ་སྨྲ་ན་ནི་དགེ་
[17b.6]འདུན་གྱི་ལྷག་མར་འགྱུར་རོ། །དགེ་སློང་ཞིག་བུད་མེད་ཅིག་གི་དྲུང་དུ་སོང་ནས་འདི་སྐད་དུ་སྲིང་མོ་རྒྱ་རྣ་རུ་ཞིག་བྱིན་ཅིག་ཅེས་སྨྲས་པ་དང་། འཕགས་པ་(ཁྱད་,ཁྱོད་)ལ་རྒྱ་རྣ་རུ་ཅི་ཞིག་བགྱི། མོས་གོ་ནས་འཕགས་པ་རྒྱ་རྣ་རུ་སྟ་གོན་བགྱིས་ལགས་སོ། །ཞེས་སྨྲས་པ་དང་། དགེ་སློང་
[17b.7]དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་སྦོམ་པོར་འགྱུར་རོ། །དགེ་སློང་ཞིག་གྲོང་དུ་བསོད་སྙོམས་ལ་སྤྱོད་པ་ན་བུད་མེད་ཅིག་འགྲོང་གདངས་ཏེ་འདུག་ནས་འཕགས་པ་འདི་བཞིན་མཛོད་ཅེས་སྨྲས་པ་དང་། ཁྱོད་ཀྱི་ལུས་སྐལ་བ་འདི་ལྟ་བུ་
[18a]
[18a.1]དང་མཐུན་པས་བོང་བུ་དང་འདི་ལྟར་འདི་བཞིན་བྱོས་ཤིག །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་ལྷག་མའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །དགེ་སློང་ཞིག་རང་བཞིན་གྱིས་གནས་ངན་ལེན་གྱི་
[18a.2]ཚིག་སྨྲ་བ་ཞིག་སྟེ། དེས་བུད་མེད་ཅིག་ལ་གནས་ངན་ལེན་གྱི་ཚིག་སྨྲས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་ལྷག་མའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །དགེ་སློང་མ་ཞིག་ནང་པར་སྔར་ལངས་ཏེ། 
[18a.3]ཁྲུས་བྱས་མིག་སྨན་གྱིས་བསྐུས། མགོ་བཤད་དེ་ཆོས་གོས་རྙིང་ཆགས་བྱས་པ་གྱོན་ནས་མཉན་དུ་ཡོད་པར་སོང་བ་དང་། དགེ་སློང་ཞིག་བསོད་སྙོམས་སྤྱོད་པ་དེས་དེ་མཐོང་ནས་དེས་སྲིང་མོ་ཁྱོད་སྐྱེས་པ་ལ་སྟེག་ཅིང་སྤྱད་པ་སྤྱོད་དོ་ཞེས་སྨྲས་སོ། །དགེ་སློང་དེ་འགྱོད་པ་སྐྱེས་ནས། 
[18a.4]བཅོམ་ལྡན་འདས་ཀྱིས་བཀའ་སྩལ་པ། ཉེས་པ་སྦོམ་པོར་འགྱུར་རོ། །དགེ་སློང་རྒན་པོ་ཞིག་བུ་མོ་ལྟར་སོང་བ་དང་། དེའི་བུ་མོ་ལོག་པར་སྤྱོད་པ་ཞིག་སྟེ། དེས་བུ་མོ་འདི་ལྟར་ཁྱིམ་གཉིས་འཇིག་པར་མ་བྱེད་ཅིག །དེས་མི་ཐུབ་པ་ན་ཇི་ལྟར་བགྱི་ཞེས་སྨྲས་པ་དང་། དེ་སྟེ་
[18a.5]མི་ཐུབ་ན་དེར་མགལ་དུམ་ཆུག་ཤིག་ཅེས་སྨྲས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་ལྷག་མའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །དགེ་སློང་ཞིག་གྲོང་གཞན་དུ་གྲོང་དུ་ཉེ་བར་འགྲོ་བ་ཡིན་ཏེ། དེ་སྔ་དྲོ་ཤམ་
[18a.6]ཐབས་བགོས་ནས་གྲོང་དེར་སོང་བ་དང་། དེས་ཁྱིམ་བདག་དེའི་ཆུང་མ་ལ་སྲིང་མོ་ཁོ་བོ་ལ་བྱིན་ཅིག་ཅེས་སྨྲས་པ་དང་། འཕགས་པ་ཁྱོད་ལ་ཅི་གསོལ། སྲིང་མོ་ཁོ་བོ་ལ་དེ་བྱིན་ཅིག་ཅེས་སྨྲས་པ་དང་། མོས་གོ་སྟེ་འཕགས་པ་སྟ་གོན་བགྱིས་སོ་ཞེས་སྨྲས་པ་དང་། དགེ་
[18a.7]སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་སྦོམ་པོར་འགྱུར་རོ། །སྲིང་མོ་ཁྱོད་ལ་གང་མཐོང་བའོ། །འཕགས་པ་བདག་ལ་ཅི་ཞིག་གཟིགས། སྲིང་མོ་ཁྱོད་ལ་གང་མཐོང་བ་དེ་བྱིན་ཅིག །མོས་གོ་ནས་འཕགས་པ་སྟ་གོན་བགྱིས་སོ་
[18b]
[18b.1]ཞེས་སྨྲས་པ་དང་། དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་སྦོམ་པོར་འགྱུར་རོ། །སྲིང་མོ་ཁྱོད་ཀྱི་མདུན་ན་ཅི་ཡིན་པ་དེ་བྱིན་བཙུན་པ་བདག་གི་མདུན་ན་ཅི་མཆིས། སྲིང་མོ་ཁྱོད་ཀྱི་མདུན་ན་གང་ཡོད་པ་དེ་བྱིན་ཅིག །མོས་
[18b.2]གོ་ནས་འཕགས་པ་སྟ་གོན་བགྱིའོ་ཞེས་སྨྲས་པ་དང་། དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་སྦོམ་པོར་འགྱུར་རོ། །དགེ་སློང་ཞིག་གྲོང་གཞན་དུ་གྲོང་དུ་ཉེ་བར་འགྲོ་བ་ཡིན་ཏེ། དེ་སྔ་དྲོ་ཤམ་ཐབས་དང་ཆོས་གོས་བགོས་ནས་
[18b.3]ལྷུང་བཟེད་ཁྱེར་ཏེ་གྲོང་དེར་སོང་བ་དང་། ཁྱིམ་པ་དེའི་ཆུང་མ་དེ་ལ་སྲིང་མོ་ཁྱོད་ཀྱིས་ཡིད་དུ་འོང་བ་གང་ཡིན་པ་དེ་བྱིན་ཅིག་ཅེས་སྨྲས་པ་དང་། འཕགས་པ་བདག་ལ་ཡིད་དུ་འོང་བ་ཅི་ཞིག་མཆིས། སྲིང་མོ་ཁྱོད་ཀྱི་ཡིད་དུ་འོང་བ་གང་ཡིན་པ་དེ་བྱིན་ཅིག །མོས་གོ་ནས་
[18b.4]འཕགས་པ་སྟ་གོན་བགྱིའོ་ཞེས་སྨྲས་པ་དང་། དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་ལྷག་མའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ།། །།འདུལ་བ་གཞུང་དམ་པ། བམ་པོ་ཉི་ཤུ་ལྔ་
[18b.5]པ། མདོར་ན། དགའ་དང་ཡིད་དུ་འོང་བ་དང་། །ཆུ་དང་བཅའ་བ་རྣམས་དང་ཡང་། །ཐུག་པ་དག་དང་བཟའ་བའི་རྣམས། །སྨྲས་པ་དག་ཀྱང་དེ་བཞིན་ནོ། །དགེ་སློང་ཞིག་གྲོང་གཞན་ཞིག་ཏུ་གྲོང་དུ་ཉེ་བར་འགྲོ་བ་ཡིན་ཏེ། ཁྱིམ་བདག་དེས་ཆུང་མ་ལ་དགེ་སློང་དེ་ཅི་
[18b.6]དགའ་བ་བྱིན་ཅིག་ཅེས་སྨྲས་ཏེ་སོང་ངོ་། །དགེ་སློང་དེའང་སྔ་དྲོ་ཤམ་ཐབས་དང་ཆོས་གོས་བགོས་ནས་ལྷུང་བཟེད་ཁྱེར་ཏེ་ཁྱིམ་དེར་སོང་བ་དང་། བུད་མེད་དེས་བཙུན་པ་ཁྱིམ་བདག་གི་མཆིད་ནས་དགེ་སློང་དེ་ཅི་དགྱེས་པ་སྩོལ་ཅིག་ཅེས་མཆི་ན། འཕགས་པ་ཁྱོད་ཅི་དགྱེས། 
[18b.7]སྲིང་མོ་བདག་ནི་ཁྱོད་ཉིད་ལ་དགའོ་ཞེས་སྨྲས་པ་དང་། མོས་ཀྱང་གོ་ནས་འཕགས་པ་སྟ་གོན་བགྱིའོ་ཞེས་སྨྲས་སོ། །དགེ་སློང་དེ་བདག་ལ་དགེ་འདུན་གྱི་ལྷག་མའི་ཉེས་པ་མ་བྱུང་གྲང་སྙམ་དུ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་
[19a]
[19a.1]ལྷག་མའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །ཡིད་དུ་འོང་ངོ་ཞེས་བྱ་བའང་དེ་བཞིན་ནོ། །དགེ་སློང་ཞིག་གྲོང་གཞན་ཞིག་གི་གྲོང་དུ་ཉེ་བར་འགྲོ་བ་ཡིན་ཏེ། དེ་སྔ་དྲོ་ཤམ་ཐབས་བགོས་ནས་གྲོང་དེར་སོང་བ་དང་། ཁྱིམ་བདག་དེའི་ཆུང་མ་ལ་སྲིང་མོ་
[19a.2]བདག་ལ་ཆུ་ལུད་ཅིག་ཅེས་སྨྲས་པ་དང་། བཙུན་པ་ཆབ་བཅུས་ཏེ་མཆིས་གཞེས་ཤིག །སྲིང་མོ་ཁྱོད་ཉིད་ཆུ་ཡིན་ནོ་ཞེས་སྨྲས་པ་དང་། མོས་ཀྱང་གོ་ནས་འཕགས་པ་སྟ་གོན་བགྱིའོ་ཞེས་སྨྲས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། 
[19a.3]ཉེས་པ་སྦོམ་པོར་འགྱུར་རོ། །སྲིང་མོ་བདག་ལ་བཅའ་བ་བྱིན་ཅིག །བཙུན་པ་ཆོས་ཀྱི་བར་དུ་གཞེས་ཤིག །སྲིང་མོ་བདག་གི་བཅའ་བ་ཁྱོད་ཉིད་ཡིན་ནོ། །དེས་འཕགས་པ་སྟ་གོན་བགྱིའོ་ཞེས་སྨྲས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་
[19a.4]བཀའ་སྩལ་པ། ཉེས་པ་སྦོམ་པོར་འགྱུར་རོ། །སྲིང་མོ་བདག་ལ་ཐུག་པ་བྱིན་ཅིག །བཙུན་པ་བསྒྲལ་གྱི་བར་དུ་གཞེས་ཤིག །སྲིང་མོ་ཁྱོད་ཉིད་ཁོ་བོའི་ཐུག་པའོ། །དེས་འཕགས་པ་སྟ་གོན་བགྱིའོ་ཞེས་སྨྲས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་
[19a.5]འདས་ཀྱིས་བཀའ་སྩལ་པ། ཉེས་པ་སྦོམ་པོར་འགྱུར་རོ། །དགེ་སློང་ཞིག་གྲོང་གཞན་ཞིག་གི་གྲོང་དུ་ཉེ་བར་འགྲོ་བ་ཡིན་ཏེ། དེ་སྔ་དྲོ་ཤམ་ཐབས་བགོས་ཏེ་གྲོང་དེར་སོང་ནས། དེས་ཁྱིམ་བདག་གི་ཆུང་མ་དེ་ལ་སྲིང་མོ་བདག་ལ་ཟན་བྱིན་ཅིག་ཅེས་སྨྲས་པ་དང་། འཕགས་པ་
[19a.6]བསྒྲལ་གྱི་བར་དུ་གཞེས་ཤིག །སྲིང་མོ་ཁྱོད་ཉིད་བདག་གི་ཟན་ནོ། །དེས་གོ་ནས་འཕགས་པ་སྟ་གོན་བགྱིའོ་ཞེས་སྨྲས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་སྦོམ་པོར་འགྱུར་རོ། །དགེ་སློང་ཞིག་གིས་བུད་མེད་ལ་གནས་
[19a.7]ངན་ལེན་གྱི་ཚིག་སྨྲས་ན། དེ་མ་གོ་ནས་མོས་བཙུན་པ་དེ་ཇི་སྐད་གསུང་ཞེས་དྲིས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་ལྷག་མའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །མདོར་ན། རི་དགས་བུ་དང་
[19b]
[19b.1]སྤྲིང་བ་དང་། །མིང་དང་འཕགས་པ་ཆུང་མ་གསུམ། །སྨད་འཚོང་གཉིས་དང་བུད་མེད་དང་། །གཞོན་ནུ་སྐྱེས་པ་ཁུ་ཚུར་རོ། །སངས་རྒྱས་བཅོམ་ལྡན་འདས་ཛེ་ཏའི་ཚལ་མགོན་མེད་པ་ལ་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །བསླབ་པའི་གནས་མ་བཅས་
[19b.2]ཏེ་ལས་དང་པོ་པ་ལ་ཉེས་པ་མེད་པ་ནི་རི་དགས་ལྟ་བུའི་བུ་ནག་པོ་དེ་འདི་སྙམ་དུ་བསླབ་པའི་གནས་མ་བཅས་པར་བདག་གིས་རིགས་མང་ཞིག་ལ་སྨྱན་བྱས་ན་བདག་གི་ལས་དང་པོ་གང་ཡིན་ཞེས་སེམས་ལ་ཐེ་ཚོམ་དང་དོགས་པ་དང་འགྱོད་པ་སྐྱེས་ནས། དེས་དེ་ལྟར་གྱུར་པ་དགེ་
[19b.3]སློང་རྣམས་ལ་སྨྲས་པ་དང་། བཅོམ་ལྡན་འདས་ཀྱིས་བཀའ་སྩལ་པ། བསླབ་པའི་གནས་མ་བཅས་པ་ན་རི་དགས་ལྟ་བུའི་བུ་ནག་པོས་འདས་པ་དང་བཅས་པ་ཐམས་ཅད་ལས་དང་པོ་པ་སྟེ་ལས་དང་པོ་པ་ལ་ཉེས་པ་མེད་དོ། །དགེ་སློང་ཞིག་གྲོང་གཞན་ཞིག་གི་གྲོང་དུ་
[19b.4]ཉེ་བར་འགྲོ་བ་ཡིན་ཏེ། དེ་གྲོང་དེར་སོང་བ་དང་། ཁྱིམ་བདག་དེས་སྨྲས་པ། འཕགས་པ་བུད་མེད་འདི་ཞེས་བགྱི་བ་ལ་ཚུར་ཤོག་ཤིག་ཅེས་བགྱི་བར་སྤྱོད་དམ། དེ་ན་རེ་ནུས་ཏེ་ལན་སླར་སྐྱེལ་མ་ནུས་སོ་ཞེས་སྨྲས་པ་དང་། འོ་ན་དྲན་ཏེ་གྲུབ་པར་ཇི་ལྟར་ཤེས་པར་
[19b.5]བྱ། གནས་འདི་ཞེས་བྱ་བར་དགེ་སློང་ཞིག་གཞག་གོ། །དགེ་སློང་དེ་ཁྱིམ་གཞན་ཞིག་ཏུ་བཏང་སྟེ། དགེ་སློང་དེ་ཡང་སླར་བྱུང་བ་མཐོང་ནས། དེས་དེ་ལ་ཚེ་དང་ལྡན་པ་སྐད་ཅིག་འདི་ན་འདུག་ཤིག་ཅེས་སྨྲས་པ་དང་། དེ་གནས་དེར་འདུག་ནས་ཁྱིམ་བདག་དེ་ཕྱིར་
[19b.6]བྱུང་སྟེ། དགེ་སློང་དེ་ལ་བཙུན་པ་ལེགས་སོ་ལེགས་སོ་ཞེས་བྱ་བའི་དོན་དེ་གྲུབ་མོད་ཅེས་སྨྲས་པ་དང་། དེ་ཅི་ཞིག་བརྡའོ་ཞེས་སྨྲས་སོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་(མད་,མེད་)དོ། །དགེ་སློང་ཞིག་གྲོང་གཞན་ཞིག་
[19b.7]ཏུ་གྲོང་དུ་ཉེ་བར་འགྲོ་བ་ཡིན་ཏེ། དེ་གྲོང་དེར་ཕྱིན་པ་དང་། ཁྱིམ་བདག་དེས་སྨྲས་པ། དགེ་སློང་དེ་ལ་འཕགས་པ་བུད་མེད་འདི་ཞེས་བགྱི་བ་ལ་འདི་ལྟར་ཚུར་ཤོག་ཅེས་ཕྲིན་བགྱི་བར་སྤྱོད་དམ། དེས་ནུས་སོ་ཞེས་སྨྲས་ནས་སོང་སྟེ་བསྒོ་བ་དང་། བུད་མེད་དེས་བཙུན་པ་ཁོ་
[20a]
[20a.1]མོ་ནི་མི་འཚལ་ཏོ་ཞེས་ནས་དེ་དག་གི་དོན་དེ་མ་གྲུབ་བོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་ལྷག་མའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །ཁྱིམ་བདག་ཅིག་གི་ཆུང་མས་ཉེས་པ་
[20a.2]ཅུང་ཟད་ཅིག་བྱས་ཏེ། དེས་དེ་ལ་རྡོག་པས་བརྡེགས་ནས་བསྐྲད་པ་དང་། དེ་ན་ཡང་དགེ་སློང་གྲོང་གཞན་ཞིག་གི་གྲོང་དུ་ཉེ་བར་འགྲོ་བ་ཡིན་ཏེ། དེས་དེ་གཉིས་བསྡུམས་ནས་དེ་གཉིས་དུམ་པར་གྱུར་ཏོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་
[20a.3]ཀྱིས་བཀའ་སྩལ་པ། དེ་སྟེ་རྡོ་གསུམ་བོར་བའམ་ཤགས་བཀྱེ་སྟེ་ཆུང་མ་མ་ཡིན་པར་བསྒྲགས་པ་དེ་དག་གིས་སྨྱན་བྱས་ན་ཉེས་པ་སྦོམ་པོར་འགྱུར་རོ། །དགེ་སློང་ཞིག་གྲོང་གཞན་ཞིག་གི་གྲོང་དུ་ཉེ་བར་འགྲོ་བ་ཡིན་ཏེ། དེ་གྲོང་དེར་ཕྱིན་པ་དང་། ཁྱིམ་བདག་དེས་སྨྲས་པ། 
[20a.4]འཕགས་པ་སྨད་འཚོང་མ་འདི་ཞེས་བགྱི་བ་ལ་ཚུར་ཤོག་ཤིག་ཅེས་ཕྲིན་བགྱི་བར་སྤྱོད་དམ། དེས་ནུས་སོ་ཞེས་སྨྲས་ནས་དེར་སོང་སྟེ་མོ་ལ་བསྒོ་བ་དང་། དེ་འདི་སྙམ་དུ་ཕ་གིར་ཉལ་དུ་མི་ཁོམ་གྱིས་ང་ཉལ་ལོ་སྙམ་དུ་བསམས་ནས་དེ་ཉལ་བ་ལས་ནམ་ལངས་ནས་དེ་གཉིས་ཀྱི་དོན་དེ་མ་གྲུབ་
[20a.5]བོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་ལྷག་མའི་ཉེས་པ་ནི་མེད་དེ། ཉེས་པ་སྦོམ་པོར་འགྱུར་རོ། །དགེ་སློང་ཞིག་གྲོང་གཞན་ཞིག་གི་གྲོང་དུ་ཉེ་བར་འགྲོ་བ་ཡིན་ཏེ། དེ་གྲོང་དེར་ཕྱིན་པ་དང་། ཁྱིམ་བདག་དེས་སྨྲས་
[20a.6]པ། བཙུན་པ་སྨད་འཚོང་མ་འདི་ཞེས་བགྱི་བ་ལ་ཚུར་ཤོག་ཅེས་ཕྲིན་བགྱི་བར་སྤྱོད་དམ། དེས་ནུས་སོ་ཞེས་སྨྲས་ནས་དེ་སོང་སྟེ་བསྒོ་བ་དང་། མོ་ཡང་འོང་བ་ལས་བར་དུ་གཞན་གྱིས་ཕྲོགས་ནས་དེ་གཉིས་ཀྱི་དོན་དེ་མ་གྲུབ་བོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་
[20a.7]ཀྱིས་བཀའ་སྩལ་པ། ཉེས་པ་སྦོམ་པོར་འགྱུར་རོ། །དགེ་སློང་ཞིག་གྲོང་གཞན་ཞིག་གི་གྲོང་དུ་ཉེ་བར་འགྲོ་བ་ཡིན་ཏེ། དེ་གྲོང་དེར་ཕྱིན་པ་དང་། ཁྱིམ་བདག་དེས་སྨྲས་པ། འཕགས་པ་བུད་མེད་འདི་ཞེས་བགྱི་བ་ལ་ཕྲིན་འདི་སྐད་བགྱི་བར་སྤྱོད་དམ། དེས་ནུས་སོ་ཞེས་
[20b]
[20b.1]སྨྲས་ཏེ་སོང་ནས་དེ་ལ་བསྒོ་བ་དང་། དེ་ཡང་རྒྱན་ཐོགས་ཏེ་ཆས་མ་ཐག་ཏུ་ཁྱོ་འོངས་ནས་དེ་གཉིས་ཀྱི་དོན་མ་གྲུབ་བོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་སྦོམ་པོར་འགྱུར་རོ། །ཁྱིམ་བདག་གཉིས་ཤིག་མཛའ་སྟེ་དེ་གཉིས་ཀྱི་
[20b.2]ཆུང་མ་སྦྲུམ་པར་གྱུར་པ་དང་། དེ་སྟེ་ཁྱོད་ལས་བུ་མོ་ཞིག་བཙས་ཏེ་ཁོ་བོ་ལས་ཁྱེའུ་ཞིག་བཙས་ན་ཁྱོད་ཀྱི་བུ་མོ་ཁོ་བོའི་ཁྱེའུ་ལ་བྱིན་ཅིག །འོན་ཏེ་ཁོ་བོའི་བུ་མོ་ལ་ཁྱོད་ཀྱི་ཁྱེའུ་བཙས་ན་ནི་ཁྱོད་ཀྱི་ཁྱེའུ་ལ་སྦྱིན་ནོ། །དེ་ནས་གཅིག་ལ་ནི་ཁྱེའུ་ཞིག་བཙས། གཅིག་ལ་ནི་བུ་མོ་
[20b.3]ཞིག་བཙས་པ་དང་ཁྱིམ་བདག་དེ་དུས་ལས་འདས་སོ། །དེ་དུས་ལས་འདས་པས་ཁྱིམ་སྲིད་ཀྱང་དམས་པར་གྱུར་ཏེ། ཁྱིམ་བདག་དེས་བུ་མོ་མི་སྦྱིན་ནོ་སྙམ་དུ་བསམས་པ་དང་། ཁྱེའུ་དེས་ཐོས་ནས་དེ་ན་དགེ་སློང་ཞིག་གྲོང་གཞན་དུ་ཉེ་བར་འགྲོ་བ་ཡིན་ཏེ། གྲོང་དེར་ཕྱིན་པ་
[20b.4]དང་། དེ་ལ་ཁྱེའུས་སྨྲས་པ། འཕགས་པ་བུ་མོ་འདི་ཞེས་བགྱི་བ་ལ་ཁྱོད་བདག་གི་མ་དང་ཕ་གཉིས་ཀྱིས་མ་བཙས་པར་བདག་ལ་བྱིན་ན་བདག་ཀྱང་ལས་སྨིན་པས་ལོངས་སྤྱོད་དམས་པར་གྱུར་ཏེ། ལོངས་སྤྱོད་ལྟ་ད་རུང་ཡང་རྙེད་པར་འགྱུར་གྱིས་ད་ཡང་ཁོ་བོ་མ་བཏང་
[20b.5]ཤིག་ཅེས་ཕྲིན་བགྱི་བར་སྤྱོད་དམ། དེས་ནུས་སོ་ཞེས་སྨྲས་ནས་དེ་སོང་སྟེ་བསྒོ་བ་དང་། བུ་མོ་དེ་མ་དང་ཕའི་དྲུང་ནས་བྲོས་ཏེ་དེའི་དྲུང་དུ་སོང་ནས་དེ་གཉིས་འདུས་པར་གྱུར་ཏོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་ལྷག་མའི་
[20b.6]ཉེས་པ་མེད་དེ། ཉེས་པ་སྦོམ་པོར་འགྱུར་རོ། །ཁྱིམ་བདག་ཅིག་གིས་བུད་མེད་ལ་ཁོ་མོ་ལ་འདི་བདག་གི་སྐབས་ཕྱེ་ཤིག་ཅེས་སྨྲས་པ་ན། དེས་བདག་མི་ཁོམ་མོ་ཞེས་སྨྲས་པ་དང་། ཁྱོད་ཇི་ཙམ་ན་ཁོམ་པ་བདག་གིས་ཇི་ལྟར་རྟོགས་པར་བྱ། ཁོ་མོ་ལ་གྲོང་དུ་ཉེ་བར་འགྲོ་
[20b.7]བའི་དགེ་སློང་ཞིག་ཡོད་ཀྱིས་དེར་རྒྱབ་ཏུ་ཁུ་ཚུར་ཅིག་བརྒྱབ་པ་ན་ཤེས་པར་མཛོད་ཅིག །དགེ་སློང་དེ་ཡང་གྲོང་དེར་འོངས་པ་དང་། བུད་མེད་དེས་སྨྲས་པ། འཕགས་པ་ཁྱིམ་བདག་འདི་ཞེས་བགྱི་བའི་རྒྱབ་ཏུ་ཁུ་ཚུར་ཅིག་མཛད་པར་སྤྱོད་དམ། དེས་ནུས་སོ་ཞེས་སྨྲས་ཏེ་སོང་
[21a]
[21a.1]ནས་ཁྱིམ་བདག་དེའི་རྒྱབ་ཏུ་ཁུ་ཚུར་ཅིག་བརྒྱབ་པ་དང་། དེ་བཙུན་པ་དོན་གྲུབ་ཀྱིས་ལེགས་སོ་ལེགས་སོ་ཞེས་སྨྲས་པ་དང་། འདི་ནི་ཅི་ཞིག །དེ་ནི་བརྡའོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་ལྷག་
[21a.2]མའི་ཉེས་པ་མེད་དེ། ཉེས་པ་སྦོམ་པོར་འགྱུར་རོ། །མདོར་ན། གྲོང་དུ་ཉེར་འགྲོ་རྣམ་གཉིས་དང་། །གཞན་ཡང་དགེ་འདུན་རྣམས་ཀྱི་གཉིས། །གོས་དང་ནད་པར་གྱུར་པ་དང་། །གཞོན་ནུ་མ་དང་རྣམ་པ་ལྔ། །དགེ་སློང་ཞིག་གྲོང་གཞན་གྱི་གྲོང་དུ་ཉེ་བར་འགྲོ་བ་
[21a.3]ཡིན་ཏེ། དེ་གྲོང་དེར་ཕྱིན་ནས་བུད་མེད་དེས་སྨྲས་པ། འཕགས་པ་ཁྱིམ་བདག་འདི་ཞེས་བྱ་བ་ལ་ཚུར་སྤྱོན་ཞེས་ཕྲིན་བགྱི་བར་སྤྱོད་དམ། དེ་སྟེ་དགེ་འདུན་ལ་བཤོས་སྦྱོར་ནུས་ན་ནི་ནུས་སོ་ཞེས་སྨྲས་པ་དང་། དེས་རྒྱུ་སྦྱིན་ནས་དགེ་སློང་དེས་བཤོས་སྦྱར་ཏེ་ཁྱིམ་བདག་དེ་
[21a.4]བོས་པ་དང་། དེ་གཉིས་ཕྲད་པར་གྱུར་ཏོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་ལྷག་མའི་ཉེས་པ་ནི་མེད་དེ་ཉེས་པ་སྦོམ་པོར་འགྱུར་རོ། །དེ་ལྟར་ཁྱིམ་བདག་ལ་ཡང་དེ་བཞིན་ནོ། །ཁྱིམ་བདག་གི་ཆུང་མ་གཟུགས་
[21a.5]ལེགས་ལ་སྡུག་ཅིང་མཛེས་པ་ཞིག་གཞོངས་གྱད་གནས་ཞེས་བྱ་བའི་བློན་པོ་ཆེན་པོ་གཞན་ཞིག་གིས་བཏུས་ཏེ། དེས་དེ་ལ་ཕྲིན་པ་དུ་མར་བཏང་ཡང་བུད་མེད་དེ་མ་བཏུབ་ནས་ཁྱིམ་བདག་དེ་དུས་ལས་འདས་སོ། །དེ་དུས་ལས་འདས་ནས་ཉེས་པ་ཅུང་ཟད་ཅིག་གི་ཕྱིར་བློན་པོ་ཆེན་
[21a.6]པོ་དེས་དེ་ཅི་ནས་ཀྱང་ཕྱིར་ཡང་བདག་ཅག་གནོད་པ་མེད་པར་བདེ་བར་འགྱུར་བའི་ཐབས་ཅུང་ཟད་ཀྱང་མེད་དམ་ཞེས་སྨྲས་པ་དང་། ཐབས་ཤིག་ཡོད་དེ། བློན་པོ་ཆེན་པོ་དེས་ཁོ་མོ་ལ་བདས་ཏེ། དེས་ཕྲིན་པ་ལན་དུ་མར་བཏང་ཡང་ཁོ་མོ་མ་བཏུབ་བོ་ཞེས་ཟེར་རོ། །འོ་ན་བུ་མོ་
[21a.7]སྤྲོ་བར་གྱིས་ཤིག་དང་། ཁྱོད་གཅིག་པུའི་མཐུས་སྐྱེ་བོ་འདི་རྣམས་བདེ་བར་འགྱུར་རོ་ཞེས་སྨྲས་པ་དང་། མོས་དེ་ལ་འོ་ན་ད་ཕྲིན་པ་སུ་བཏང་ཞེས་སྨྲས་ནས་བདག་ཅག་ལ་གྲོང་དུ་ཉེ་བར་འགྲོ་བའི་དགེ་སློང་ཡོད་ཀྱིས་དེ་ཕྲིན་པར་བཏང་ངོ་། །དགེ་སློང་དེ་ཡང་གྲོང་དེར་ཕྱིན་ནས་
[21b]
[21b.1]ཁྱིམ་བདག་གི་ཆུང་མ་དེས་སྨྲས་པ། འཕགས་པ་བློན་པོ་ཆེན་པོ་འདི་ཞེས་བགྱི་བ་ལ་ཁོ་མོའི་ཁྱིམ་འདི་དང་། ཁོ་མོའི་ནོར་འདི་དང་། རྫས་འདི་དག་ཐམས་ཅད་འབུལ་གྱིས་ཚུར་སྤྱོན་ཞེས་བགྱི་བར་སྤྱོད་དམ། ནུས་སོ་ཞེས་སྨྲས་ཏེ། དེ་སོང་ནས་དེ་ལ་བསྒོ་བ་དང་། དེ་གཉིས་དུམ་
[21b.2]པར་གྱུར་ནས་དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་སྦོམ་པོར་འགྱུར་རོ། །ཁྱིམ་བདག་གི་ཆུང་མ་ཞིག་གིས་དགེ་འདུན་གྱི་གཙུག་ལག་ཁང་ཞིག་བརྩིགས་ཏེ། དེས་དེར་ཆོས་གོས་དང་རྗེས་སུ་ཕན་པའི་སྨན་རྣམས་འབུལ་བ་ལས་
[21b.3]ཁྱིམ་བདག་གི་ཆུང་མ་དེ་དུས་ལས་འདས་ནས། དེ་དུས་ལས་འདས་པ་དང་གཙུག་ལག་ཁང་དེར་ཆོས་གོས་དང་རྗེས་སུ་ཕན་པའི་སྨན་རྣམས་འབུལ་བ་སུ་ཡང་མེད་དེ། དགེ་སློང་དག་གིས་ཁྱིམ་བདག་དེའི་དྲུང་དུ་སོང་སྟེ་འདི་སྐད་དུ་ཁྱིམ་བདག་ཁྱོད་ཀྱི་ཆུང་མ་དེས་གཙུག་ལག་ཁང་ཇི་ལྟར་བྱས་པ་དེ་ལྟར་
[21b.4]ཁྱོད་ཀྱིས་ཀྱང་ཆོས་གོས་དང་རྗེས་སུ་ཕན་པ་དང་ནད་པའི་སྨན་ཅུང་ཟད་མི་འབུལ་ལམ་ཞེས་སྨྲས་པ་དང་བཙུན་པ་ཆུང་མ་དེ་ནི་བསོད་ནམས་དང་ལྡན་ལ་མཐུ་ཆེན་མོ་ཞིག་སྟེ། གང་ཅུང་ཟད་སྨྲས་པ་དེ་ཐམས་ཅད་དེའི་ཕྱིར་བགྱིད་ན། དེ་སྟེ་བདག་ལ་ཁྱིམ་བདག་འདི་ཞེས་བྱ་བའི་ཆུང་མས་ཟན་བསྐྱལ་
[21b.5]བར་བགྱི་ན་དེ་བཞིན་དུ་ད་དུང་ཡང་འབུལ་བར་རྔོ་ཐོག་གོ་ཞེས་སྨྲས་པ་དང་། དགེ་སློང་དེ་དག་ཁྱིམ་བདག་དེའི་ཆུང་མའི་དྲུང་དུ་སོང་ནས་འདི་སྐད་དུ་ཁྱིམ་བདག་གི་ཆུང་མ་ཁྱོད་ཀྱིས་ཁྱིམ་བདག་འདི་ཞེས་བྱ་བ་ལ་ཟན་སྦྱིན་པར་ནུས་སམ་ཞེས་སྨྲས་ནས་བཙུན་པ་མི་ནུས་སོ། །ཁོ་མོའི་ཁྱིམ་འདི་
[21b.6]ཉིད་ན་བྱ་བ་མང་དུ་ཡོད་པ་དེ་ཉིད་ཀྱང་མི་ནུས་ན་གཞན་ལ་བསྐྱལ་བ་ལྟ་ཅི་སྨོས། དེ་དག་གིས་ཁྱིམ་བདག་གི་ཆུང་མ་སྤྲོ་བར་གྱིས་ཤིག །མཆོད་རྟེན་ལ་འབུལ་ལོ། །དགེ་འདུན་ལ་འབུལ་བར་འགྱུར་རོ་ཞེས་བསྒོ་བ་དང་། ཁྱིམ་བདག་གི་ཆུང་མའང་དད་པ་ཞིག་སྟེ། དེས་དད་དོ་ཞེས་
[21b.7]སྨྲས་ནས་དེ་གཉིས་ཡང་དང་ཡང་དུ་འདྲུལ་བ་དང་དུམ་པར་གྱུར་ཏོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དོ། །ཁྱིམ་བདག་ཅིག་གིས་དགེ་འདུན་གྱི་གཙུག་ལག་ཁང་ཞིག་བརྩིགས་ཏེ་དེས་དེར་ཆོས་གོས་དང་ན་བའི་སྨན་རྣམས་
[22a]
[22a.1]འབུལ་ཞིང་རྗེས་སུ་ཕན་འདོགས་པ་ལས་ཁྱིམ་བདག་དེ་དུས་ལས་འདས་ཏེ། དེ་ཡང་རྒྱས་པར་ནི་དེ་བཞིན་ནོ། །ཁྱིམ་བདག་གི་ཆུང་མ་དེས་དེ་སྟེ་ཁྱིམ་བདག་འདི་ཞེས་བགྱི་བའི་ཕྱིར་ལས་རྣམས་ལ་བཏང་ན་ནི་འདི་བཞིན་དུ་ཡང་འབུལ་བར་ནུས་སོ་ཞེས་
[22a.2]སྨྲས་པ་ཡང་རྒྱས་པར་ཏེ། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་མེད་དོ། །དགེ་སློང་ཞིག་གྲོང་གཞན་ཞིག་གི་གྲོང་དུ་ཉེ་བར་འགྲོ་བ་ཡིན་ཏེ། དེ་གྲོང་དེར་ཕྱིན་ནས། ཁྱིམ་བདག་གིས་སྨྲས་པ། འཕགས་པ་མིང་འདི་ཞེས་བགྱི་བའི་ཆུང་མ་ལ་
[22a.3]ཚུར་ཤོག་ཅེས་ཕྲིན་བགྱི་བར་སྤྱོད་དམ་ནུས་སོ་ཞེས་སྨྲས་ནས་དེ་སོང་སྟེ་བསྒོ་བ་དང་། བུད་མེད་དེ་ཡང་ནད་ཀྱིས་བཏབ། ཁྱིམ་བདག་དེ་ཡང་ནད་ཀྱིས་བཏབ་པར་གྱུར་ཏེ། དེ་གཉིས་ཀ་ནད་ཀྱིས་བཏབ་ནས་དོན་དེ་མ་གྲུབ་པར་གྱུར་ཏོ། །བཅོམ་ལྡན་འདས་ཀྱིས་བཀའ་སྩལ་པ། 
[22a.4]ཉེས་པ་སྦོམ་པོར་འགྱུར་རོ། །དགེ་སློང་ཞིག་གྲོང་གཞན་ཞིག་གི་གྲོང་དུ་ཉེ་བར་འགྲོ་བ་ཡིན་ཏེ། དེ་གྲོང་དེར་ཕྱིན་པ་དང་། བུད་མེད་དེས་སྨྲས་པ། འཕགས་པ་ཁྱིམ་བདག་འདི་ཞེས་བྱ་བ་ལ་ཚུར་སྤྱོན་ཞེས་ཕྲིན་བགྱི་བར་སྤྱོད་དམ། ནུས་སོ་ཞེས་སྨྲས་ནས་དེ་དེར་སོང་སྟེ་
[22a.5]དེ་ལ་བསྒོ་བ་དང་། ཁྱིམ་བདག་དེ་ཡང་ནད་ཀྱིས་བཏབ་པར་གྱུར། བུད་མེད་དེ་ཡང་ནད་ཀྱིས་བཏབ་པར་གྱུར་ཏེ། གཉིས་ཀ་ནད་ཀྱིས་བཏབ་པས་དོན་དེ་མ་གྲུབ་བོ། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་སྦོམ་པོར་འགྱུར་རོ། །
[22a.6]དགེ་སློང་ཞིག་གྲོང་གཞན་ཞིག་གི་གྲོང་དུ་ཉེ་བར་འགྲོ་བ་ཡིན་ཏེ། དེ་སྔ་དྲོ་ཆོས་གོས་དང་ཤམ་ཐབས་བགོས་ལྷུང་བཟེད་ཁྱེར་ཏེ་གྲོང་དེར་ཕྱིན་པ་དང་། ཁྱིམ་བདག་དེས་སྨྲས་པ། ཁྱིམ་བདག་འདི་ཞེས་བགྱི་བ་ལ་ཁྱོད་ཀྱི་བུ་མོའམ་སྲིང་མོ་ཅིག་བདག་གི་བུ་ལ་སྩོལ་ཅིག་ཅེས་ཕྲིན་
[22a.7]བགྱི་བར་སྤྱོད་དམ། ནུས་སོ་ཞེས་སྨྲས་ནས། དེ་སོང་སྟེ་བསྒོ་བ་དང་། ཁྱེའུ་དེ་ནི་དུས་ལས་འདས་བུ་མོ་དེ་སྒུར་མོར་རམ། སྨྱོན་མར་གྱུར་ཏམ། གཞན་ལ་བྱིན་པར་གྱུར་ནས། དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་སྦོམ་པོར་
[22b]
[22b.1]འགྱུར་རོ། །དགེ་སློང་ཞིག་གྲོང་གཞན་ཞིག་གི་གྲོང་དུ་ཉེ་བར་འགྲོ་བ་ཡིན་ཏེ། སྔ་དྲོ་ཆོས་གོས་དང་ཤམ་ཐབས་བགོས་ནས་ལྷུང་བཟེད་ཁྱེར་ཏེ་གྲོང་དེར་ཕྱིན་པ་དང་། རྒྱས་པར་འདི་ཡང་དེ་བཞིན་དུ་བྱ་སྟེ། ཁྱེའུ་དེ་ནད་ཀྱིས་བཏབ་པ་དང་བུ་མོ་དེ་ཡང་ནད་ཀྱིས་བཏབ་བམ། སྒུར་མོར་
[22b.2]གྱུར་ཏམ། གཞན་ལ་བྱིན་ཡང་རུང་ངོ་། །དགེ་སློང་དེ་འགྱོད་པ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་སྦོམ་པོར་འགྱུར་རོ། །འདུལ་བར་བྱེད་པ་རྫོགས་སྷོ།། །།འདུལ་བ་གཅིག་ཡན་ཆད་སྒོ་གསུམ་གྱིས་བསྡུས་པའི་མདོ་སྡེ། བཤད་
[22b.3]པ་དང་པོ་གཉིས་པོ་དང་། །གསུམ་པོ་ཡང་ནི་དེ་བཞིན་ཏེ། །བརྩོན་པ་ཐ་མར་བྱས་ནས་ནི། །བསྡུས་པ་འདི་ནི་ངེས་པར་སྨྲས། །སྒོ་དང་པོའི་མདོ་བསྡུས་པ་སྟེ། །བཤད་པ་མི་མཁས་གསོལ་བ་དང་། །ཀུན་དཀྲིས་ཉེས་བྱུང་དེ་བཞིན་ཏེ། །མཁས་པ་དང་ནི་བསྒོས་པ་ཡང་། །
[22b.4]མང་དུ་ཐོས་པ་ཆོས་སྤངས་པའོ། །བཤད་པ་བསྡུས་པ་སྨོད་པ་དང་། །ལྟ་བ་ཕྱེ་མང་གཉིས་པོ་དང་། །སྐུར་པ་དག་དང་བཞི་པོ་དང་། །གསོ་སྦྱིན་གཉིས་ཀྱང་དེ་བཞིན་ནོ། །འདི་ལྟ་སྟེ། སྡོམ་པ་དང་ལྡན་པའི་རྒྱུ་གཅིག་གིས་ཉེས་པ་ཐམས་ཅད་བརྗོད་པར་འགྱུར་རོ། །
[22b.5]འདི་ལྟ་སྟེ། སྡོམ་པ་མེད་པའི་རྒྱུ་གཅིག་གིས་ཉེས་པ་ཐམས་ཅད་མི་བརྗོད་པར་འགྱུར་རོ། །འདི་ལྟ་སྟེ། སྡོམ་པ་མེད་པའི་རྒྱུ་གཅིག་ཏུ་ཉེས་པ་ཐམས་ཅད་མ་འདུས་པར་འགྱུར་རོ། །འདི་ལྟ་སྟེ། སྡོམ་པ་དང་ལྡན་པའི་རྒྱུ་གཅིག་ཏུ་ཉེས་པ་ཐམས་ཅད་འདུས་པར་འགྱུར་རོ། །ངག་
[22b.6]ལས་བྱུང་བའི་ཁ་ན་མ་ཐོ་བ་རྣམས་ཀྱི་ནང་ན་དེ་བཞིན་གཤེགས་པ་ལ་མེད་བཞིན་དུ་སྐུར་པ་བཏབ་པ་གཅིག་པུ་ཉེས་པ་ཆེའོ། །ལུས་ལས་བྱུང་བའི་ཁ་ན་མ་ཐོ་བ་ཐམས་ཅད་ཀྱི་ནང་ན་དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་གང་ཡིན་པ་དེ་གཅིག་པུ་ཉེས་པ་ཆེའོ། །
[22b.7]འདི་ལྟ་སྟེ། ཁ་ན་མ་ཐོ་བ་ཐམས་ཅད་ཀྱི་ནང་ན་དགེ་འདུན་ཕྱེ་བ་གཅིག་པུ་ཉེས་པ་ཆེའོ། །མང་པོ་ལས་བྱུང་བའི་ཁ་ན་མ་ཐོ་བ་ཐམས་ཅད་ཀྱི་ནང་ན་དགེ་འདུན་འབྱེད་པའི་རྗེས་སུ་ཕྱོགས་པ་གཅིག་པུ་ཉེས་པ་ཆེའོ། །ཕྲ་མ་ལས་བྱུང་བའི་ཁ་ན་མ་ཐོ་བ་ཐམས་ཅད་ཀྱི་ནང་ན་གང་དེ་བཞིན་
[23a]
[23a.1]གཤེགས་པའི་ཉན་ཐོས་ཀྱི་དགེ་འདུན་འབྱེད་པར་བྱེད་པ་གང་ཡིན་པ་དེ་གཅིག་པུ་ཉེས་པ་ཆེའོ། །གང་ཟག་ལས་བྱུང་བའི་ཁ་ན་མ་ཐོ་བ་ཐམས་ཅད་ཀྱི་ནང་ན་མེད་བཞིན་དུ་སྐུར་པ་བཏབ་པ་གཅིག་པུ་ཉེས་པ་ཆེའོ། །སྲོག་གཅོད་པ་ལས་བྱུང་བའི་ཁ་ན་མ་ཐོ་བ་
[23a.2]ཐམས་ཅད་ཀྱི་ནང་ན་རང་སངས་རྒྱས་འཚོ་བ་དང་ཕྲལ་བ་གཅིག་པུ་ཉེས་པ་ཆེའོ། །མ་བྱིན་པར་ལེན་པ་ལས་བྱུང་བའི་ཁ་ན་མ་ཐོ་བ་ཐམས་ཅད་ཀྱི་ནང་ན་གང་དེ་བཞིན་གཤེགས་པའི་ཉན་ཐོས་ཀྱི་དགེ་འདུན་མངའ་བ་ལས་བརྐུས་པ་གང་ཡིན་པ་དེ་གཅིག་པུ་ཉེས་པ་ཆེའོ། །མི་
[23a.3]ཚངས་པར་སྤྱོད་པ་ལས་བྱུང་བའི་ཁ་ན་མ་ཐོ་བ་ཐམས་ཅད་ཀྱི་ནང་ན་དགྲ་བཅོམ་པ་ཡིན་ལ་མ་ཡང་ཡིན་པ་ལ་མི་ཚངས་པར་སྤྱོད་པ་གཅིག་པུ་ཉེས་པ་ཆེའོ། །བརྫུན་དུ་སྨྲ་བ་ལས་བྱུང་བའི་ཁ་ན་མ་ཐོ་བ་ཐམས་ཅད་ཀྱི་ནང་ན་མེད་པ་ལ་མེད་བཞིན་དུ་མི་ལས་བླ་མར་གྱུར་པའི་ཆོས་
[23a.4]སྨྲས་པ། གཅིག་པུ་ཉེས་པ་ཆེའོ། །ཆོས་དང་ལྡན་པའི་གསོ་སྦྱིན་བཞག་པ་གཅིག་ནི་འདི་ལྟ་སྟེ། རྩ་བ་མེད་པའོ། །ཆོས་དང་ལྡན་པའི་གསོ་སྦྱིན་བཞག་པ་གཅིག་ནི་འདི་ལྟ་སྟེ། རྩ་བ་དང་བཅས་པའོ། །གཅིག་པ་རྫོགས་སྷོ།། །།མདོར་ན། མི་
[23a.5]མཁས་པ་ལ་གསུམ་དུ་བྱ། །གཞན་ཡང་ལྷག་མར་བཅས་པ་གསུམ། །རྫོགས་པ་མ་ལུས་ཀྱིས་བྱ་དང་། །ངག་གིས་བྱ་དང་ལུང་མི་སྟོན། །ཉེས་པ་གཉིས་ཏེ། མི་དགེ་བ་དང་། ལུང་དུ་མི་སྟོན་པའོ། །མི་དགེ་བ་ལ་ཡང་གཉིས་ཏེ། ལྷག་མ་དང་བཅས་པ་དང་། ལྷག་
[23a.6]མ་མ་ལུས་པའོ། །ལུང་དུ་མི་སྟོན་པ་ལ་གཉིས་ཏེ། ལྷག་མ་དང་བཅས་པ་དང་། ལྷག་མ་མ་ལུས་པའོ། །ཉེས་པ་ལ་ཡང་གཉིས་ཏེ། ལྷག་མ་དང་བཅས་པ་དང་། ལྷག་མ་མ་ལུས་པའོ། །ལྷག་མ་དང་བཅས་པ་ལ་གཉིས་ཏེ། མི་དགེ་བ་དང་ལུང་དུ་མི་སྟོན་པའོ། །
[23a.7]ལྷག་མ་མ་ལུས་པ་ལའང་གཉིས་ཏེ། མི་དགེ་བ་དང་ལུང་དུ་མི་སྟོན་པའོ། །ཉེས་པ་ལ་ཡང་གཉིས་ཏེ། ལུས་ལས་བྱུང་བ་དང་། ངག་ལས་བྱུང་བའོ། །ལུས་ལས་བྱུང་བ་ལའང་གཉིས་ཏེ། ལྷག་མ་དང་བཅས་པ་དང་། ལྷག་མ་མ་ལུས་པའོ། །གཞན་ཡང་
[23b]
[23b.1]ལུས་ལས་བྱུང་བ་གཉིས་ཏེ་མི་དགེ་བ་དང་། ལུང་དུ་མི་སྟོན་པའོ། །གཞན་ཡང་ལུས་ལས་བྱུང་བ་གཉིས་ཏེ། དམིགས་པ་དང་། མི་དམིགས་པའོ། །ངག་ལས་བྱུང་བའང་གཉིས་ཏེ། ལྷག་མ་དང་བཅས་པ་དང་། ལྷག་མ་མ་ལུས་པའོ། །གཞན་ཡང་ངག་ལས་
[23b.2]བྱུང་བ་གཉིས་ཏེ། མི་དགེ་བ་དང་། ལུང་དུ་མི་སྟོན་པའོ། །གཞན་ཡང་ངག་ལས་བྱུང་བ་གཉིས་ཏེ། དམིགས་པ་དང་། མི་དམིགས་པའོ། །ཉེས་པ་ནི་གཉིས་ཏེ། ལུང་དུ་སྟོན་པ་དང་། ལུང་དུ་མི་སྟོན་པའོ། །གཞན་ཡང་ཉེས་པ་གཉིས་ཏེ། བསྒྲིབས་པ་དང་། 
[23b.3]མ་བསྒྲིབས་པའོ། །མདོར་ན། གསོལ་བ་གཞག་པར་འོས་པ་དང་། །མ་གཞག་སླར་བསླང་དེ་བཞིན་ཏེ། །དབྱེ་བ་རྣམ་པ་ལྔར་བྱས་ནས། །ནར་མ་དག་དང་སྨྲ་བའོ། །ཉེས་པ་གཉིས་ཏེ། གསོལ་བར་བྱ་བ་དང་། གསོལ་བ་མེད་པའོ། །གཞན་ཡང་ཉེས་པ་གཉིས་
[23b.4]ཏེ། གཞག་པར་འོས་པ་དང་། མི་གཞག་པར་འོས་པའོ། །གཞན་ཡང་ཉེས་པ་གཉིས་ཏེ། གནང་བའི་ཁ་ན་མ་ཐོ་བ་དང་། མ་གནང་བའི་ཁ་ན་མ་ཐོ་བའོ། །གཞན་ཡང་ཉེས་པ་གཉིས་ཏེ། སླར་བསླང་དུ་ཡོད་པ་དང་། བསླང་དུ་མེད་པའོ། །གཞན་ཡང་ཉེས་པ་
[23b.5]གཉིས་ཏེ། འབྱེད་པར་བྱེད་པ་དང་། མི་འབྱེད་པར་བྱེད་པའོ། །འབྱེད་པར་བྱེད་པ་ཡང་གཉིས་ཏེ། ལྷག་མ་དང་བཅས་པ་དང་། ལྷག་མ་མ་ལུས་པའོ། །མི་འབྱེད་པར་བྱེད་པ་ལ་ཡང་གཉིས་ཏེ། མི་དགེ་བ་དང་། ལུང་དུ་མི་སྟོན་པའོ། །གཞན་ཡང་འབྱེད་པར་མི་བྱེད་
[23b.6]པ་ཡང་གཉིས་ཏེ། ལྷག་མ་དང་བཅས་པ་དང་། ལྷག་མ་མ་ལུས་པའོ། །གཞན་ཡང་ཉེས་པ་གཉིས་ཏེ། ནར་མ་དང་། སྐད་ཅིག་མའོ། །གཞན་ཡང་ཉེས་པ་གཉིས་ཏེ། སྨྲ་བ་དང་། མི་སྨྲ་བའོ། །མདོར་ན། ཀུན་ཏུ་དཀྲིས་དང་བསྒྲིབས་པ་མེད། །ཐུན་མོང་བ་དང་
[23b.7]བདུན་པོ་དང་། །སངས་རྒྱས་དུས་དང་ཡུལ་དག་དང་། །ཤིན་ཏུ་ཆགས་དང་ཕྱོགས་རྣམས་སོ། །ཉེས་པ་གཉིས་ཏེ། ཀུན་ཏུ་དཀྲིས་པ་དང་། མ་དཀྲིས་པའོ། །བསྒྲིབས་པར་འགྲོ་བ་དང་། མ་བསྒྲིབས་པར་འགྲོ་བའོ། །ཐུན་མོང་བ་དང་། ཐུན་མོང་མ་ཡིན་པའོ། །
[24a]
[24a.1]དགེ་སློང་མའི་ཐུན་མོང་བ་དང་། དགེ་སློང་གི་ཐུན་མོང་བའོ། །དགེ་སློང་གི་ཐུན་མོང་བ་དང་། དགེ་སློབ་མའི་ཐུན་མོང་བའོ། །དགེ་སློང་གི་ཐུན་མོང་བ་དང་། དགེ་ཚུལ་མའི་ཐུན་མོང་བའོ། །དགེ་སློང་གི་ཐུན་མོང་བ་དང་། དགེ་ཚུལ་ཕའི་ཐུན་མོང་བའོ། །
[24a.2]དགེ་སློང་གི་ཐུན་མོང་བ་དང་། དགེ་བསྙེན་ཕའི་ཐུན་མོང་བའོ། །དགེ་སློང་གི་ཐུན་མོང་བ་དང་། དགེ་བསྙེན་མའི་ཐུན་མོང་བའོ། །སངས་རྒྱས་ཀྱི་དུས་དང་། ནར་མའོ། །ཡུལ་ལས་གནང་བ་དང་། ཡུལ་ལས་མི་གནང་བའོ། །ཤིན་ཏུ་ཆགས་པ་དང་། ཤིན་ཏུ་
[24a.3]མ་ཆགས་པའོ། །ཕྱོགས་གཅིག་པ་དང་། ཕྱོགས་ཐམས་ཅད་པའོ། །མདོར་ན། ཀློག་པ་སྦོམ་པོར་གཞན་པ་དང་། །ལྕི་བ་རྣམ་སྨིན་དེ་བཞིན་ཏེ། །བསླང་བ་རྣམ་པ་བཞི་པོ་དང་། །བཤགས་པ་རྗེས་སུ་བརྟེན་པའོ། །རྣམ་པར་སྨིན་པ་དང་བཅས་པ་དང་། རྣམ་
[24a.4]པར་སྨིན་པ་མེད་པའོ། །སླར་བསླང་དུ་རུང་བ་དང་། སླར་བསླང་དུ་མི་རུང་བའོ། །སླར་བསླང་དུ་རུང་བ་ལ་ཡང་གཉིས་ཏེ། བཤགས་པ་དང་། དང་པོ་ནས་སྡོམ་པ་བྱིན་པའོ། །གཞན་ཡང་སླར་བསླང་དུ་རུང་བ་གཉིས་ཏེ། བཏགས་པ་དང་། དོན་དམ་པའོ། །སླར་
[24a.5]དབྱུང་དུ་མི་རུང་བ་གཉིས་ཏེ། མ་མཐོང་བ་དང་། མི་འཆགས་པའོ། །བརྟེན་པ་ལ་གཉིས་ཏེ། དགེ་འདུན་ལ་བརྟེན་པ་དང་། གང་ཟག་ལ་བརྟེན་པའོ། །བཤགས་པ་ལ་གཉིས་ཏེ། དགེ་འདུན་དང་། གང་ཟག་ལའོ། །མདོར་ན། མཁས་པ་དག་ནི་གསུམ་དུ་བྱ། །
[24a.6]ངོ་ཚ་བ་དང་རྣམ་གཉིས་དང་། །རྒོལ་དང་ཞལ་ནས་གསུངས་པ་དང་། །བརྟན་པ་དང་ནི་གསོལ་བའོ། །ཉེས་པ་མ་བྱུང་བ་ལ་ཉེས་པ་མ་བྱུང་བར་མཁས་པ་དང་། ཉེས་པ་བྱུང་བར་མཁས་པའོ། །གཞན་ཡང་མཁས་པ་ལ་གཉིས་ཏེ། ཉེས་པ་བྱུང་བ་སླར་བསླང་བ་ལ་
[24a.7]མཁས་པ་དང་། ཉེས་པ་མ་བྱུང་བ་རྣམ་པར་དག་པར་བྱ་བ་ལ་མཁས་པའོ། །ངོ་ཚ་བ་ལ་གཉིས་ཏེ། བག་དང་བཅས་པ་དང་། བག་མེད་པའོ། །རྒོལ་བར་བྱེད་པ་ལ་ཉེས་པར་འགྱུར་བ་གཉིས་ཏེ། དགེ་འདུན་དང་། གང་ཟག་ལས་སོ། །སྨྲ་བ་ལས་བྱུང་བའི་ཉེས་
[24b]
[24b.1]པ་གཉིས་ཏེ། ཞལ་ནས་གསུངས་པ་དང་། བཤད་པའོ། །གཞན་ཡང་སྨྲ་བ་ལས་བྱུང་བ་གཉིས་ཏེ། བརྟན་པ་དང་། མི་བརྟན་པའོ། །གཞན་ཡང་སྨྲ་བ་ལས་བྱུང་བ་གཉིས་ཏེ། གསོལ་བ་འདེབས་པ་དང་། གསོལ་བ་མི་འདེབས་པའོ། །མདོར་ན། བསྐོས་
[24b.2]དང་སྡོམ་དང་བརྟགས་པ་དང་། །ཉན་པ་ཤིན་ཏུ་སེམས་པ་དང་། །རབ་ཤེས་ཐབ་མོ་མི་མཐུན་དང་། །རང་བཞིན་ངེས་སྨྲ་ཤེས་རབ་བོ། །དགེ་འདུན་གྱི་ཞལ་ཏ་བ་གཉིས་ཏེ། བསྐོས་པ་དང་། མ་བསྐོས་པ་དང་། སྡོམ་པ་དང་། མི་སྡོམ་པ་དང་། བརྟགས་པར་སྨྲ་བ་
[24b.3]དང་། མ་བརྟགས་པར་སྨྲ་བ་དང་། ཉན་པ་དང་། སྒྲོགས་པ་དང་། སེམས་པ་དང་། མི་སེམས་པ་དང་། རབ་ཏུ་ཤེས་པ་དང་། རབ་ཏུ་ཤེས་པར་མི་བྱེད་པ་དང་། ཐབ་མོ་བྱེད་པ་དང་། ཐབ་མོ་མི་བྱེད་པ་དང་། མི་མཐུན་པ་དང་། མཐུན་པ་དང་། རང་བཞིན་དུ་གནས་
[24b.4]པ་དང་། རང་བཞིན་དུ་གནས་པ་མ་ཡིན་པ་དང་། དེ་བཞིན་དུ་ངེས་པར་སྨྲ་བ་དང་། ངེས་པ་མ་ཡིན་པར་སྨྲ་བ་དང་། ཤེས་རབ་ཅན་དང་། འཆལ་པའི་ཤེས་རབ་ཅན་ནོ། །མདོར་ན། མང་དུ་ཐོས་པ་ཁ་ཏོན་ལོབས། །རྫོགས་དང་ངེས་པར་གྱུར་པ་དང་། །བསྙེན་བཀུར་བྱེད་ངན་
[24b.5]བྱས་པ་དང་། །ཆོས་ཤེས་པ་དང་བདུན་པའོ། །དགེ་འདུན་གྱི་ཞལ་ཏ་བ་གཉིས་ཏེ། མང་དུ་ཐོས་པ་དང་། ཉུང་ངུ་ཐོས་པ་དང་། ལུང་ཁ་ཏོན་ལོབས་པ་དང་། ལུང་ཁ་ཏོན་མ་ལོབས་པ་དང་། ལུང་རྫོགས་པ་དང་། ལུང་མ་རྫོགས་པ་དང་། ངེས་པ་དང་། ངེས་པ་མ་ཡིན་
[24b.6]པ་དང་། བསྙེན་བཀུར་བྱེད་པ་དང་། བསྙེན་བཀུར་མི་བྱེད་པ་དང་། ཆོས་ཤེས་པ་དང་། ཆོས་མི་ཤེས་པ་དང་། དོན་ཤེས་པ་དང་། དོན་མི་ཤེས་པ་དང་། དུས་ཤེས་པ་དང་། དུས་མི་ཤེས་པ་དང་། ཚོད་ཤེས་པ་དང་། ཚོད་མི་ཤེས་པ་དང་། བདག་ཉིད་ཤེས་པ་དང་། 
[24b.7]བདག་ཉིད་མི་ཤེས་པ་དང་། འཁོར་ཤེས་པ་དང་། འཁོར་མི་ཤེས་པ་དང་། གང་ཟག་དམ་པ་དང་། གང་ཟག་དམ་པ་མ་ཡིན་པ་ཤེས་པ་དང་། གང་ཟག་དམ་པ་དང་། གང་ཟག་དམ་པ་མ་ཡིན་པ་མི་ཤེས་པའོ། །མདོར་ན། ཆོས་དང་འདུལ་བ་ཉེས་པ་དང་། །ལྷག་མར་
[25a]
[25a.1]བཅས་དང་ལྕི་བ་དང་། །སྤྱད་པར་སྨྲས་པ་སྨ་བབ་དང་། །བཅས་པ་མ་ཡེངས་ལོག་པར་ལྟུང་། །དགེ་འདུན་གྱི་ཞལ་ཏ་བ་གཉིས་ཏེ། དེ་བཞིན་གཤེགས་པ་ལ་སྐུར་པ་འདེབས་ཤིང་ཤིན་ཏུ་འདའ་བར་བྱེད་པ་གསུངས་པ་བཞིན་མི་སྨྲ་བ། ཆོས་བཞིན་མི་སྨྲ་བ། 
[25a.2]ཆོས་དང་གཉེར་བའི་ཆོས་ཀྱི་རྗེས་བཞིན་མི་བྱེད་པ་སྟེ། ཆོས་མ་ཡིན་པ་ལ་ཆོས་སུ་བརྗོད་ཆོས་ལ་ཆོས་མ་ཡིན་པར་བརྗོད་ཅིང་། དེ་དག་ལ་སྨྲས་པའི་ལན་སླར་གློན་པ་ནི་ཆོས་མཐུན་པ་དག་གིས་སྨད་པའི་གནས་སུ་འགྱུར་རོ། །དགེ་འདུན་གྱི་ཞལ་ཏ་བ་གཉིས་ཏེ། དེ་བཞིན་
[25a.3]གཤེགས་པ་ལ་སྐུར་བ་མི་འདེབས་ཤིང་། ཤིན་ཏུ་འདའ་བར་མི་བྱེད་པ་གསུངས་པ་བཞིན་སྨྲ་བ། ཆོས་ཀྱི་རྗེས་སུ་ཆོས་བཞིན་དུ་བྱེད་དེ། ཆོས་ལ་ཆོས་བཞིན་དུ་བརྗོད། ཆོས་མ་ཡིན་པ་ལ་ནི་ཆོས་མ་ཡིན་པར་བརྗོད་པ། དེ་དག་ལ་སྨྲས་པའི་ལན་སླར་མི་གློན་པ་ནི་ཆོས་
[25a.4]མཐུན་པ་དག་གིས་སྨད་པའི་གནས་སུ་མི་འགྱུར་རོ། །མདོ་བར་མ་སྟེ། སྐུར་པ་འདེབས་པར་བྱེད་པ་དང་། །བསྡིགས་པ་ཉེས་པར་བཅས་པ་དང་། །ཁ་ན་མ་ཐོ་བྱིས་པ་དང་། །བར་མའི་མདོར་ནི་ཡང་དག་བསྡུས། །དགེ་འདུན་གྱི་ཞལ་ཏ་བ་གང་ཆོས་མ་ཡིན་པ་ལ་
[25a.5]ཆོས་སུ་བརྗོད། ཆོས་ལ་ཆོས་མ་ཡིན་པར་བརྗོད་པའི་ཆོས་དེ་གཉིས་དང་ལྡན་པ་ནི་བསྡིགས་པར་བྱའོ། །སྨད་པར་བྱའོ། །བསྐྲད་པར་བྱའོ། །སྤང་བར་བྱའོ། །ཕྱོགས་མེད་པར་བྱའོ། །ཞུམ་པར་བྱའོ། །སྤ་གོང་བར་བྱའོ། །དོགས་པ་དང་། ཐེ་ཚོམ་དང་། 
[25a.6]འགྱོད་པ་རྣམས་བསྐྱེད་པར་བྱའོ། །ནར་བར་བྱ། གནད་དུ་ཕེབས་པར་བྱ། སྐྱོན་ཅན་དུ་བྱའོ། །དགེ་འདུན་གྱི་ཞལ་ཏ་བ་གང་ཆོས་ལ་ཆོས་སུ་བརྗོད། ཆོས་མ་ཡིན་པ་ལ་ཆོས་མ་ཡིན་པར་བརྗོད་པའི་ཆོས་དེ་གཉིས་དང་ལྡན་པ་ནི་བསྡིགས་པར་མི་བྱའོ། །སྨད་པར་མི་
[25a.7]བྱའོ། །བསྐྲད་པར་མི་བྱའོ། །སྤང་བར་མི་བྱའོ། །ཕྱོགས་མེད་པར་མི་བྱའོ། །ཞུམ་པར་མི་བྱའོ། །སྤ་གོང་བར་མི་བྱའོ། །དོགས་པ་དང་། ཐེ་ཚོམ་དང་། འགྱོད་པ་རྣམས་བསྐྱེད་པར་མི་བྱའོ། །ནར་བར་མི་བྱའོ། །གནད་དུ་ཕེབས་པར་མི་བྱའོ། །སྐྱོན་
[25b]
[25b.1]ཅན་དུ་མི་བྱའོ། །དགེ་འདུན་གྱི་ཞལ་ཏ་བ་གང་གིས་ཆོས་མ་ཡིན་པ་ལ་ནི་ཆོས་སུ་བརྗོད། ཆོས་ལ་ནི་ཆོས་མ་ཡིན་པར་བརྗོད་པའི་ཆོས་དེ་གཉིས་དང་ལྡན་པ་ནི་ཉེས་པ་དང་བཅས་པར་འགྱུར་ཏེ། དོགས་པ་དང་བཅས། ཐེ་ཚོམ་དང་བཅས། འགྱོད་པ་དང་བཅས། བྱ་
[25b.2]བ་དང་བཅས་པ་དང་། མི་གཙང་བ་དང་། བསླང་དུ་མེད་པའོ། །དགེ་འདུན་གྱི་ཞལ་ཏ་བ་གང་ཆོས་ལ་ཆོས་སུ་བརྗོད། ཆོས་མ་ཡིན་པ་ལ་ཆོས་མ་ཡིན་པར་བརྗོད་པའི་ཆོས་དེ་གཉིས་དང་ལྡན་པ་ནི་ཉེས་པ་དང་བཅས་པར་མི་འགྱུར་ཏེ། དོགས་པ་དང་བཅས་པ་མ་ཡིན། ཐེ་
[25b.3]ཚོམ་དང་བཅས་པ་མ་ཡིན། འགྱོད་པ་དང་བཅས་པ་མ་ཡིན། བྱ་བ་དང་བཅས་པ་མ་ཡིན། གཙང་བ་དང་། བསླང་དུ་རུང་བའོ། །དགེ་འདུན་གྱི་ཞལ་ཏ་བ་གང་གིས་ཆོས་མ་ཡིན་པ་ལ་ནི་ཆོས་སུ་བརྗོད། ཆོས་ལ་ནི་ཆོས་མ་ཡིན་པར་བརྗོད་པའི་ཆོས་དེ་གཉིས་དང་ལྡན་
[25b.4]པ་ནི་ཁ་ན་མ་ཐོ་བ་དང་བཅས་པར་འགྱུར་ཏེ། ཉེ་བའི་ཁ་ན་མ་ཐོ་བ་དང་བཅས་པ་དང་། གནོད་པ་དང་བཅས་པ་དང་། རྗེས་སུ་གདུང་བ་དང་བཅས་པ་དང་། གདུང་བར་བྱ་བ་དང་བཅས་པའོ། །དགེ་འདུན་གྱི་ཞལ་ཏ་བ་གང་གིས་ཆོས་ལ་ཆོས་སུ་བརྗོད། ཆོས་མ་ཡིན་པ་ལ་
[25b.5]ནི་ཆོས་མ་ཡིན་པར་བརྗོད་པའི་ཆོས་དེ་གཉིས་དང་ལྡན་པ་ནི་ཁ་ན་མ་ཐོ་བ་དང་བཅས་པར་མི་འགྱུར་ཏེ། ཉེ་བའི་ཁ་ན་མ་ཐོ་བ་དང་བཅས་པ་མ་ཡིན། གནོད་པ་དང་བཅས་པ་མ་ཡིན། རྗེས་སུ་གདུང་བ་དང་བཅས་པ་མ་ཡིན། གདུང་བར་བྱ་བ་དང་བཅས་པ་མ་ཡིན་ནོ། །དགེ་
[25b.6]འདུན་གྱི་ཞལ་ཏ་བ་གང་གིས་ཆོས་མ་ཡིན་པ་ལ་ནི་ཆོས་སུ་བརྗོད། ཆོས་ལ་ནི་ཆོས་མ་ཡིན་པར་བརྗོད་པའི་ཆོས་དེ་གཉིས་དང་ལྡན་པ་ནི་བྱིས་པ་གླེན་པ་མི་གསལ་བ་མི་མཁས་པ་སྐྱེས་བུ་དམ་པ་མ་ཡིན་པར་རིག་པར་བྱ་སྟེ། བདག་ཉིད་དྲེགས་པ་མ་སྤངས་པས་ཁ་ན་མ་ཐོ་བ་དང་
[25b.7]བཅས་པར་འགྱུར་རོ། །ཉེ་བའི་ཁ་ན་མ་ཐོ་བ་དང་བཅས་པ་ཅུང་ཟད་ཙམ་ལ་ཡང་མཁས་པ་རྣམས་ཀྱིས་སྨད་པར་འགྱུར་ཏེ། བསོད་ནམས་མ་ཡིན་པ་མང་པོ་བགྲང་དུ་མེད་ཅིང་གྲངས་མེད་ཚད་མེད་པར་འཕེལ་ནས་ཇི་ལྟར་མདའ་འཕངས་པ་བཞིན་ལུས་འགྱེལ་ནས་ཤི་བའི་
[26a]
[26a.1]འོག་ཏུ་ངན་སོང་ངན་འགྲོ་ལོག་པར་ལྟུང་བ་སེམས་ཅན་དམྱལ་བར་སྐྱེ་སྟེ། ངན་སོང་དུ་སྐྱེ། ངན་འགྲོར་སྐྱེ། ལོག་པར་ལྟུང་བར་སྐྱེ། ངན་སོང་དུ་འགྲོ། ངན་འགྲོར་འགྲོ། ལོག་པར་ལྟུང་བར་འགྲོ། ངན་སོང་དུ་སྐྱེ། ངན་འགྲོར་སྐྱེ། ལོག་པར་ལྟུང་བར་
[26a.2]སྐྱེ་བར་འགྱུར་ཏེ། ཡུན་རིང་པོར་འཕྱན་ཅིང་འཁོར་བར་འཕྱན་པས་ན་འཁོར་བ་ལས་སླར་མི་ལྡོག་གོ། །དགེ་འདུན་གྱི་ཞལ་ཏ་བ་གང་གིས་ཆོས་ལ་ཆོས་སུ་བརྗོད་ཅིང་། ཆོས་མ་ཡིན་པ་ལ་ནི་ཆོས་མ་ཡིན་པར་བརྗོད་པའི་ཆོས་དེ་གཉིས་དང་ལྡན་པ་ནི་མཁས་པ་གསལ་བ་ཡིད་
[26a.3]རྣོ་བ་ཤེས་པ་སྐྱེས་བུ་དམ་པ་ཡིན་པར་རིག་པར་བྱ་སྟེ། བདག་ཉིད་དྲེགས་པ་སྤངས་པས་ཁ་ན་མ་ཐོ་བ་དང་བཅས་པ་མ་ཡིན་པར་འགྱུར། ཉེ་བའི་ཁ་ན་མ་ཐོ་བ་དང་བཅས་པ་མ་ཡིན་པ་ཅུང་ཟད་ཙམ་ཡང་མཁས་པ་རྣམས་ཀྱིས་བསྔགས་པར་འགྱུར་ཏེ། བསོད་ནམས་མང་
[26a.4]པོ་བགྲང་དུ་མེད་ཅིང་གྲངས་མེད་ཚད་མེད་པར་འཕེལ་ནས་ཇི་ལྟར་མདའ་འཕངས་པ་བཞིན་འདི་ནས་ལུས་འགྱེལ་ན་ཡང་བདེ་བར་འགྲོ་བ་མཐོ་རིས་ཀྱི་ལྷའི་འཇིག་རྟེན་དུ་སྐྱེ་བར་འགྱུར་ཏེ། ངན་སོང་དུ་མི་སྐྱེ། ངན་འགྲོར་མི་སྐྱེ། ལོག་པར་ལྟུང་བར་མི་སྐྱེ། ངན་སོང་དུ་མི་འགྲོ། 
[26a.5]ངན་འགྲོར་མི་འགྲོ། ལོག་པར་ལྟུང་བར་མི་འགྲོ། ངན་སོང་དུ་སྐྱེ་བར་མི་འགྱུར། ངན་འགྲོར་སྐྱེ་བར་མི་འགྱུར། ལོག་པར་ལྟུང་བར་མི་འགྱུར། ཡུན་རིང་པོར་འཁོར་བ་ན་མི་འཁྱམ་སྟེ་འཁོར་བ་ལས་ལྡོག་གོ། །ཇི་ལྟར་ཆོས་དང་ཆོས་མ་ཡིན་པ་ལ་ནག་པོ་དང་དཀར་
[26a.6]པོའི་ཕྱོགས་སུ་རྣམ་གྲངས་ལྔར་སྨྲས་པ་དེ་བཞིན་དུ་འདུལ་བ་དང་འདུལ་བ་མ་ཡིན་པ་ལ་ཡང་ནག་པོ་དང་དཀར་པོའི་ཕྱོགས་སུ་རྣམ་གྲངས་ལྔར་བརྗོད་པར་བྱའོ། །དེ་བཞིན་དུ་ལྷག་མ་དང་བཅས་པའི་ཉེས་པ་དང་། ལྷག་མ་མ་ལུས་པའི་ཉེས་པ་ཡང་ནག་པོ་དང་དཀར་པོའི་
[26a.7]ཕྱོགས་སུ་རྣམ་གྲངས་ལྔར་བརྗོད་པར་བྱའོ། །དེ་བཞིན་དུ་ཉེས་པ་ལྕི་བ་དང་ཉེས་པ་ཡང་བ་ཡང་ནག་པོ་དང་དཀར་པོའི་ཕྱོགས་སུ་རྣམ་གྲངས་ལྔར་བརྗོད་པར་བྱའོ། །དེ་བཞིན་དུ་སྨྲས་པ་དང་མ་སྨྲས་པར་བརྗོད་པར་ཡང་ནག་པོ་དང་དཀར་པོའི་ཕྱོགས་སུ་རྣམ་གྲངས་ལྔར་བརྗོད་
[26b]
[26b.1]པར་བྱའོ། །དེ་བཞིན་དུ་སྨ་ཕབ་པ་དང་སྨ་མ་ཕབ་པར་བརྗོད་པ་ཡང་ནག་པོ་དང་དཀར་པོའི་ཕྱོགས་སུ་རྣམ་གྲངས་ལྔར་བརྗོད་པར་བྱའོ། །དེ་བཞིན་དུ་བཅས་པ་དང་མ་བཅས་པར་བརྗོད་པ་ཡང་ནག་པོ་དང་དཀར་པོའི་ཕྱོགས་སུ་རྣམ་གྲངས་ལྔར་བརྗོད་པར་བྱའོ། །དེ་བཞིན་
[26b.2]དུ་ཕྱུང་བ་དང་མ་ཕྱུང་བར་བརྗོད་པ་ཡང་ནག་པོ་དང་དཀར་པོའི་ཕྱོགས་སུ་རྣམ་གྲངས་ལྔར་བརྗོད་པར་བྱའོ། །ཚུལ་ཁྲིམས་ཉམས་པ་དང་། ལྟ་བ་ཉམས་པ་རྣམས་ཀྱང་རྒྱས་པར་ནག་པོ་དང་དཀར་པོའི་ཕྱོགས་སུ་འདི་ཡང་དེ་བཞིན་དུ་རྣམ་གྲངས་ལྔར་བརྗོད་པར་བྱའོ། །
[26b.3]མདོར་ན། བསྡིགས་སྤང་ནན་ཏུར་བྱས་པ་དང་། །དབྱུང་བར་བྱ་བའི་བར་དུ་སྟེ། །བྱ་བ་དག་ལ་གཉིས་སུ་བྱ། །ཉེས་དམིགས་རྩོད་པ་དེ་བཞིན་ནོ། །བསྡིགས་པར་བྱ་བ་ལ་གཉིས་ཏེ། ཆད་པའི་ལས་དང་། དགེ་འདུན་གྱིས་བསྒོ་བའོ། །སྤང་བར་བྱ་བ་
[26b.4]ལ་ཡང་གཉིས་ཏེ། ཆད་པའི་ལས་དང་། དགེ་འདུན་གྱིས་བསྒོ་བའོ། །གཞན་ཡང་སྤང་བར་བྱ་བ་ལ་གཉིས་ཏེ། ཆད་པའི་ལས་དང་། དགེ་འདུན་གྱིས་སྤང་བའོ། །བསྙེན་བཀུར་བྱེད་པ་ལ་རྣམ་པ་གཉིས་ཏེ། ཆད་པའི་ལས་དང་། མུ་སྟེགས་ཅན་གྱིས་
[26b.5]བསྙེན་བཀུར་བྱེད་པའོ། །གཞན་ཡང་བསྙེན་བཀུར་བྱེད་པ་ལ་རྣམ་པ་གཉིས་ཏེ། ཆད་པའི་ལས་དང་། དངོས་པོ་སྤྱད་པའོ། །ཡིད་མགུ་བར་བྱ་བ་ལ་རྣམ་པ་གཉིས་ཏེ། ཆད་པའི་ལས་དང་། ང་རྒྱལ་སྤང་བའོ། །གཞན་ཡང་ཡིད་མགུ་བར་བྱ་བ་ལ་
[26b.6]རྣམ་པ་གཉིས་ཏེ། ཆད་པའི་ལས་དང་། དངོས་པོ་སྤྱོད་པའོ། །གཞི་ནས་བསླང་སྟེ་ཡིད་མགུ་བར་བྱ་བ་ལ་རྣམ་པ་གཉིས་ཏེ། ཆད་པའི་ལས་དང་། སྨད་པའོ། །སྨད་པ་ལ་ཡང་རྣམ་པ་གཉིས་ཏེ། ཆད་པའི་ལས་དང་། སོ་སོར་ཐར་པ་ལ་སྨད་པའོ། །བསྐྲད་པ་ལ་རྣམ་
[26b.7]པ་གཉིས་ཏེ། ཆད་པའི་ལས་དང་། དགེ་འདུན་གྱི་འོག་ཁྲིམས་སུ་བཅས་པའོ། །སླར་བསྡུམ་པར་བྱ་བ་ལ་རྣམ་པ་གཉིས་ཏེ། ཆད་པའི་ལས་དང་། དགེ་འདུན་གྱི་འོག་ཁྲིམས་བཅས་པའོ། །བསྐར་བ་ལ་རྣམ་པ་གཉིས་ཏེ། ཆད་པའི་ལས་དང་། དགེ་འདུན་གྱིས་
[27a]
[27a.1]མཁྱེན་པའོ། །ཚངས་པ་ལ་རྣམ་པ་གཉིས་ཏེ། ཆད་པའི་ལས་དང་། དགེ་བའི་སེམས་བསྐྱེད་པའོ། །གཞན་ཡང་ཚངས་པ་ལ་རྣམ་པ་གཉིས་ཏེ། ཆད་པའི་ལས་དང་། བསླབ་པ་ཡོངས་སུ་རྫོགས་པའོ། །གང་ཟག་གཉིས་ལ་བསྡིགས་པའི་ལས་བྱ་
[27a.2]སྟེ་སྨད་པ་དང་། བསྐྲད་པ་དང་། བསྡུམ་པ་དང་། མ་མཐོང་བའི་ཕྱིར་སྤང་བ་དང་། སླར་ལས་མི་བྱེད་པའི་ཕྱིར་སྤང་བ་དང་། སྡིག་པ་ལ་ལྟ་བ་མ་བཏང་བའི་ཕྱིར་སྤང་བའི་ལས་དང་ཆད་པ་དང་གཞི་ནས་བསླང་བའི་ཆད་པ་དང་། ཡིད་མགུ་བར་བྱ་བ་དང་། གཞི་ནས་བསླང་
[27a.3]བའི་ཡིད་མགུ་བར་བྱ་བ་དང་། གཞི་ནས་བསླང་བ་དང་། ཚངས་པར་སྤྱོད་པའི་ལས་རྣམས་བྱའོ། །དགེ་སློང་དང་དགེ་སློང་མ་གཉིས་ལ་བསྡིགས་པའི་ལས་རྣམས་བྱ་སྟེ། སྨད་པ་དང་། བསྐྲད་པ་དང་། སླར་བསྡུམ་པ་དང་། མ་མཐོང་བའི་ཕྱིར་སྤང་བ་དང་། སླར་ལས་མ་
[27a.4]བྱས་པ་དང་། ལྟ་བ་མ་བཏང་བས་སྤང་བ་རྣམས་ཀྱི་ལས་བྱའོ། །བསྙེན་པར་རྫོགས་པ་དང་། བསྙེན་པར་མ་རྫོགས་པ་གཉིས་ལ་ཆད་པ་དང་། གཞི་ནས་བསླང་བའི་ཆད་པ་དང་། ཡིད་མགུ་བ་དང་། གཞི་ནས་བསླང་བའི་མགུ་བ་དང་། གཞི་ནས་བསླང་བ་དང་། དབྱུང་བའི་
[27a.5]ལས་རྣམས་བྱའོ། །དགེ་སློབ་མ་དང་། དགེ་ཚུལ་ཕ་ཡང་དེ་བཞིན་ནོ། །ཉེས་པ་ལས་བྱུང་བ་ལ་རྣམ་པ་གཉིས་ཏེ། དམིགས་པ་དང་མི་དམིགས་པའོ། །ཉེས་པ་དབྱུང་བ་ལ་རྣམ་པ་གཉིས་ཏེ། དམིགས་པ་དང་། མི་དམིགས་པའོ། །རྩོད་པ་ལ་རྣམ་པ་གཉིས་ཏེ། དགེ་
[27a.6]སློང་ཕ་དང་། དགེ་སློང་མའོ། །གཞན་ཡང་རྩོད་པ་ལ་རྣམ་པ་གཉིས་ཏེ། དགེ་སློང་དང་། དགེ་སློབ་མའོ། །གཞན་ཡང་རྩོད་པ་ལ་རྣམ་པ་གཉིས་ཏེ། དགེ་སློང་དང་། དགེ་ཚུལ་མའོ། །གཞན་ཡང་རྩོད་པ་ལ་རྣམ་པ་གཉིས་ཏེ། དགེ་སློང་དང་། དགེ་ཚུལ་ཕའོ། །
[27a.7]འདུལ་བ་གཅིག་པོ་ཡན་ཆད་པའི་སྒོ་དང་པོ་རྫོགས་སྷོ།། །།འདུལ་བ་གཞུང་དམ་པ། བམ་པོ་ཉི་ཤུ་དྲུག་པ། དེ་ལ་སྒོ་གཉིས་པའི་མདོར་བསྡུས་པ་སྟེ། ཉེས་པ་གསུམ་དང་མི་རིགས་པར། །བཅས་པ་འདས་པར་བཅས་པ་དང་། །ཆད་པ་དེ་བཞིན་
[27b]
[27b.1]ལས་གཉིས་ཏེ། །རྗེས་སུ་བསྟན་དང་དབྱུང་དེ་བཞིན། །མདོར་ན། རྡུལ་གྱི་ཉེས་པ་གསུམ་པོ་དང་། །འདུལ་བ་དག་དང་སྒོ་གསུམ་དང་། །སྡུད་པ་གཉིས་དང་ལས་གཉིས་དང་། །བསླབ་པར་བྱ་བ་རྣམ་པ་གཉིས། །རྡུལ་གསུམ་ལ་འདོད་ཆགས་ཀྱི་རྡུལ་དང་། ཞེ་སྡང་
[27b.2]གི་རྡུལ་དང་། གཏི་མུག་གི་རྡུལ་ཏོ། །ལུས་ལས་བྱུང་བའི་ཉེས་པ་གསུམ་སྟེ། འདོད་ཆགས་ལས་བྱུང་བ་དང་། ཞེ་སྡང་ལས་བྱུང་བ་དང་། གཏི་མུག་ལས་བྱུང་བའོ། །ངག་ལས་བྱུང་བའི་ཉེས་པ་གསུམ་སྟེ། འདོད་ཆགས་ལས་བྱུང་བ་དང་། ཞེ་སྡང་ལས་བྱུང་བ་དང་། 
[27b.3]གཏི་མུག་ལས་བྱུང་བའོ། །འདུལ་བ་མ་ཡིན་པ་ལས་བྱུང་བ་རྣམ་པ་གསུམ་སྟེ། འདོད་ཆགས་ལས་བྱུང་བ་དང་། ཞེ་སྡང་ལས་བྱུང་བ་དང་། གཏི་མུག་ལས་བྱུང་བའོ། །འདུལ་བ་ལ་རྣམ་པ་གསུམ་སྟེ། འདོད་ཆགས་འདུལ་བ་དང་། ཞེ་སྡང་འདུལ་བ་དང་། གཏི་མུག་
[27b.4]འདུལ་བའོ། །གནས་གསུམ་དུ་ཉེས་པ་ཐམས་ཅད་འདུས་པར་འགྱུར་ཏེ་བྱུང་བ་དང་། བཅས་པ་དང་། རྣམ་པར་ཕྱེ་བའོ། །ལས་རྣམ་པ་གསུམ་གྱི་ཉེས་པ་ཐམས་ཅད་མཉམ་པར་འཇུག་པར་འགྱུར་ཏེ། གསོལ་བ་དང་། གསོལ་བ་དང་གཉིས་དང་། གསོལ་བ་དང་
[27b.5]བཞིའི་ལས་རྣམས་སོ། །ལས་རྣམ་པ་གསུམ་གྱིས་ན་གཟུ་བོར་བྱེད་དེ། ལས་དང་སོ་སོར་ཐར་པའི་ལས་དང་། ཆད་པའི་ལས་སོ། །བསླབ་པ་ལ་རྣམ་པ་གསུམ་སྟེ། ལྷག་པའི་ཚུལ་ཁྲིམས་ལ་བསླབ་པ་དང་། ལྷག་པའི་སེམས་ལ་བསླབ་པ་དང་། ལྷག་པའི་ཤེས་
[27b.6]རབ་ལ་བསླབ་པའོ། །གཞན་ཡང་བསླབ་པ་གསུམ་སྟེ། ཀུན་ཏུ་སྤྱོད་པ་ལ་སློབ་པ་དང་། ལྷག་པའི་འདུལ་བ་དང་། ལྷག་པའི་སོ་སོར་ཐར་པ་ལ་སློབ་པའོ། །མདོར་ན། ཉེས་པར་འགྱུར་བ་གསུམ་པོ་དང་། །རྩོད་པ་ལ་ཡང་རྣམ་པ་གསུམ། །ལས་དང་དགེ་འདུན་འབྱེད་
[27b.7]པ་དང་། །ཤིན་ཏུ་བཅས་པའང་དེ་བཞིན་ནོ། །ཉེས་པར་འགྱུར་བའི་ལས་གསུམ་གྱིས་ཉེས་པར་འགྱུར་ཏེ། ལུས་ཀྱི་ལས་དང་། ངག་གི་ལས་དང་། ཡིད་ཀྱི་ལས་སོ། །རྩོད་པ་རྣམ་པ་གསུམ་སྟེ། དགེ་བ་དང་། མི་དགེ་བ་དང་། ལུང་དུ་མི་སྟོན་པའོ། །ལས་གསུམ་
[28a]
[28a.1]སྟེ། ཆོས་ཀྱི་ལས་དང་། ཆོས་མ་ཡིན་པའི་ལས་དང་། མཐུན་པའི་ལས་སོ། །དགེ་འདུན་འབྱེད་པ་ལ་རྣམ་པ་གསུམ་སྟེ། དགེ་བ་དང་། མི་དགེ་བ་དང་། ལུང་དུ་མི་སྟོན་པའོ། །གནས་གསུམ་གྱིས་ན་བཅས་པས་མི་ཆགས་ཏེ། བྱུང་བ་དང་། 
[28a.2]བཅས་པ་དང་། རྗེས་སུ་བཅས་པའོ། །མདོར་ན། གནས་པར་མི་རིགས་མི་གནས་དང་། །སོ་སོར་གནས་པའང་དེ་བཞིན་ཏེ། །མཆོད་པ་བསྙེན་བཀུར་ཕྱག་བྱ་དང་། །ལྡང་བར་བྱ་དང་ཐལ་མོ་སྦྱར། །གནས་གསུམ་གྱིས་གནས་པའི་འོས་མ་ཡིན་པར་
[28a.3]འགྱུར་ཏེ། ཉེས་པ་དང་། ཉེས་པ་མེད་པ་དང་བཅས་པའོ། །རྣམ་པ་གསུམ་གྱིས་ན་མི་གནས་པར་འགྱུར་ཏེ། ཉེས་པ་དང་། ཉེས་པ་མེད་པ་དང་བཅས་པའོ། །རྣམ་པ་གསུམ་གྱིས་ན་སོ་སོར་གནས་པར་འགྱུར་ཏེ། ཉེས་པ་དང་། ཉེས་པ་མེད་པ་དང་བཅས་
[28a.4]པའོ། །མཆོད་པར་འོས་པ་གསུམ་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དང་། སློབ་པ་དང་། མི་སློབ་པ་རྣམས་སོ། །གཞན་ཡང་མཆོད་པར་འོས་པ་རྣམ་པ་གསུམ་སྟེ། སློབ་དཔོན་དང་། མཁན་པོ་དང་། ཚངས་པ་
[28a.5]མཚུངས་པར་སྤྱོད་པ་ཤིན་ཏུ་རྒན་པ་རྣམས་སོ། །ཇི་ལྟར་མཆོད་པར་འོས་པ་དེ་བཞིན་དུ་བསྙེན་བཀུར་བྱ་བ་དང་། ཕྱག་བྱ་བ་དང་། ལྡང་བ་དང་། ཐལ་མོ་སྦྱར་བའི་འོས་རྣམས་ཀྱང་རིགས་པར་ཤེས་པར་བྱའོ། །མདོར་ན། བཅས་པ་གཉིས་སུ་བྱ་བ་དང་། །སྐབས་
[28a.6]དབྱེ་རྣམ་པ་བཞི་པོ་དང་། །སྡོམ་པ་དང་ནི་གྲོགས་པོ་དང་། །བཞག་པ་དེ་ནི་ཐ་མའོ། །བཅས་པ་རྣམ་པ་གསུམ་སྟེ། བྱུང་བ་ལས་བཅས་པ་དང་། ཉེས་པ་ལས་བཅས་པ་དང་། རྣམ་པར་དབྱེ་བར་བཅས་པའོ། །གཞན་ཡང་བཅས་པ་རྣམ་པ་གསུམ་སྟེ། རྗེས་སུ་བསྲུང་
[28a.7]བར་བཅས་པ་དང་། རྗེས་སུ་བསྟན་པར་བཅས་པ་དང་། རྗེས་སུ་ཕན་པར་བཅས་པའོ། །སྐབས་དབྱེ་བ་རྣམ་པ་གསུམ་སྟེ། སྐབས་དབྱེ་བ་དང་། སོ་སོར་སྐབས་དབྱེ་བའོ། །གཞན་ཡང་སྐབས་དབྱེ་བ་རྣམ་པ་གསུམ་སྟེ། དད་པས་སྐབས་དབྱེ་བ་དང་། ཡོངས་སུ་དག་
[28b]
[28b.1]པས་སྐབས་དབྱེ་བ་དང་། ནོར་གྱིས་སྐབས་དབྱེ་བའོ། །གཞན་ཡང་སྐབས་དབྱེ་བ་རྣམ་པ་གསུམ་སྟེ། ལྷུང་བཟེད་ཀྱི་སྐབས་དབྱེ་བ་དང་། ཆོས་གོས་ཀྱི་སྐབས་དབྱེ་བ་དང་། ཟང་ཟིང་གི་སྐབས་དབྱེ་བའོ། །གཞན་ཡང་སྐབས་དབྱེ་བ་རྣམ་པ་གསུམ་སྟེ། སྨན་གྱི་སྐབས་
[28b.2]དབྱེ་བ་དང་། དུས་སུ་སྐབས་དབྱེ་བ་དང་། མ་ངེས་པར་སྐབས་དབྱེ་བའོ། །སྡོམ་པ་རྣམ་པ་གསུམ་སྟེ། དགེ་འདུན་གྱི་སྡོམ་པ་དང་། སྦྱིན་བདག་གི་སྡོམ་པ་དང་། སྨན་པའི་སྡོམ་པའོ། །གྲོགས་པོ་རྣམ་པ་གསུམ་སྟེ། ཐ་མ་དང་། འབྲིང་དང་། དམ་པའོ། །གཞག་པ་
[28b.3]རྣམ་པ་གསུམ་སྟེ། རྙེད་པ་གཞག་པ་དང་། མཚམས་གཞག་པ་དང་། གང་ཟག་གཞག་པའོ། །མདོར་ན། འདས་དང་བཅས་པ་རྣམ་བཞི་དང་། །ཉེས་པ་རྣམ་པ་གཉིས་པོ་དང་། །བསྒོ་བ་ལ་ཡང་རྣམ་བཞི་དང་། །ཞལ་ཏ་བ་ལ་རྣམ་གཉིས་སོ། །ཕྱག་བྱས་ན་འདས་
[28b.4]པ་དང་བཅས་པར་འགྱུར་བ་རྣམ་པ་གསུམ་སྟེ། སྔོན་ཉེས་པ་བྱུང་བ་དང་། རྐུན་གནས་པ་དང་། སོ་སོར་གནས་པ་ལའོ། །གཞན་ཡང་ཕྱག་བྱས་ན་འདས་པ་དང་བཅས་པར་འགྱུར་བ་རྣམ་པ་གསུམ་སྟེ། ངོ་ཚ་བ་མེད་པ་དང་། འཁོན་པ་དང་། རྗེས་སུ་ཕྱོགས་པའོ། །
[28b.5]ཕྱག་མ་བྱས་ན་འདས་པ་དང་བཅས་པར་འགྱུར་བ་རྣམ་པ་གསུམ་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དང་། བཙུན་པ་རྣམས་དང་། ཚངས་པ་མཚུངས་པར་སྤྱོད་པ་ཤིན་ཏུ་རྒན་པ་ལའོ། །གཞན་ཡང་ཕྱག་མ་བྱས་ན་འདས་པ་
[28b.6]དང་བཅས་པར་འགྱུར་བ་རྣམ་པ་གསུམ་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་དང་། མཁན་པོ་དང་། ཚངས་པ་མཚུངས་པར་སྤྱོད་པ་ཤིན་ཏུ་རྒན་པ་རྣམས་སོ། །ཕྱག་མ་བྱས་ཀྱང་ཉེས་པ་མེད་པ་རྣམ་པ་གསུམ་སྟེ། སྔར་ཉེས་
[28b.7]པ་བྱུང་བ་དང་། རྐུན་གནས་དང་། སོ་སོར་གནས་པའོ། །གཞན་ཡང་ཕྱག་མ་བྱས་ཀྱང་ཉེས་པ་མེད་པ་རྣམ་པ་གསུམ་སྟེ། ངོ་ཚ་བ་མེད་པ་དང་། འཁོན་པ་དང་། རྗེས་སུ་ཕྱོགས་པའོ། །བསྒོ་བ་རྣམ་པ་གསུམ་སྟེ། དགེ་འདུན་གྱིས་བསྒོ་བ་དང་། གང་ཟག་གིས་
[29a]
[29a.1]བསྒོ་བ་དང་། སོ་སོར་ཐར་པས་བསྒོ་བའོ། །གཞན་ཡང་བསྒོ་བ་རྣམ་པ་གསུམ་སྟེ། དགེ་འདུན་གྱིས་བསྒོ་བ་དང་། སྡེས་བསྒོ་བ་དང་། དགེ་འདུན་གྱི་གནས་བརྟན་གྱིས་བསྒོ་བའོ། །གཞན་ཡང་བསྒོ་བ་རྣམ་པ་གསུམ་སྟེ། སློབ་དཔོན་གྱིས་བསྒོ་བ་དང་། 
[29a.2]མཁན་པོས་བསྒོ་བ་དང་། དགེ་འདུན་གྱིས་བསྒོ་བའོ། །གཞན་ཡང་བསྒོ་བ་ལ་རྣམ་པ་གསུམ་སྟེ། རྒྱལ་པོས་བསྒོ་བ་དང་། རྐུན་པོས་བསྒོ་བ་དང་། རིགས་པར་བྱེད་པའི་རིགས་ཀྱིས་བསྒོ་བའོ། །དགེ་འདུན་གྱི་ཞལ་ཏ་བ་རྣམ་པ་གསུམ་སྟེ། མཁས་པ་དང་མཁས་པ་བས་ཀྱང་མཁས་
[29a.3]པ་དང་མཁས་པ་བས་མཁས་པའི་ཡང་མཁས་པ་རྣམས་སོ། །གཞན་ཡང་དགེ་འདུན་གྱི་ཞལ་ཏ་བ་རྣམ་པ་གསུམ་སྟེ། བསྐོས་པ་དང་། མ་བསྐོས་པ་དང་། གནང་བའོ། །མདོར་ན། ཆད་པ་ཤེས་པ་དབྱུང་བ་དང་། །རྟེན་པ་མཁན་པོ་སྡུད་པ་དང་། །སྨན་གཉིས་སྤང་བར་བྱ་
[29a.4]བ་དང་། །རྗེས་སུ་གནང་བ་ཡུལ་དང་ལས། །རྒྱུ་རྣམ་པ་བཞིས་ན་ཆད་པའི་ལས་དང་ཡིད་མགུ་བར་སྤྱོད་པའི་དགེ་སློང་གིས་ཞག་ཏུ་ཆད་པ་བགྲང་བར་བྱ་སྟེ། དྲང་པོར་གནས་པའི་དགེ་སློང་དང་ལྷན་ཅིག་སྐྱ་རེངས་བྱུང་བ་དང་། དགེ་སློང་མེད་པའི་གནས་སུ་སོང་སྟེ་སྐྱ་
[29a.5]རེངས་བྱུང་བ་དང་། མ་ཚང་བ་ལ་ཆད་པ་མེད་པ་དང་། ཆད་པ་ཡིད་མགུ་བ་དགེ་སློང་རྣམས་ལ་བརྗོད་པར་མི་འདོད་པ་རྣམས་སོ། །ཤེས་པ་ལ་རྣམ་པ་བཞི་སྟེ། བྱུང་བ་ཤེས་པ་དང་། ཉེས་པ་ཤེས་པ་དང་། ཉེས་པ་མེད་པ་ཤེས་པ་དང་། ལངས་པ་ཤེས་པའོ། །
[29a.6]བསླང་བ་ལ་རྣམ་པ་བཞི་སྟེ། མཐོང་བས་བསླང་བ་དང་། བཤགས་པས་བསླང་བ་དང་། སྔ་ནས་མ་བྱས་པས་བསླང་བ་དང་། མཐོལ་བས་བསླང་བའོ། །རྟོན་པ་ལ་རྣམ་པ་བཞི་སྟེ། དོན་ལ་རྟོན་གྱི་ཡི་གེ་ལ་མ་ཡིན་པ་དང་། ཆོས་ལ་རྟོན་གྱི་གང་ཟག་ལ་མ་ཡིན་པ་
[29a.7]དང་། ངེས་པའི་དོན་གྱི་མདོ་སྡེ་ལ་རྟོན་གྱི་བཀྲི་བའི་དོན་ལ་མ་ཡིན་པ་དང་། ཡེ་ཤེས་ལ་རྟོན་གྱི་རྣམ་པར་ཤེས་པ་ལ་མ་ཡིན་པའོ། །མཁན་པོ་ལ་རྣམ་པ་བཞི་སྟེ། མཁན་པོ་ཆོས་ཀྱིས་སྡུད་ལ་ཟང་ཟིང་གིས་མ་ཡིན་པ་ཡང་ཡོད། མཁན་པོ་ཟང་ཟིང་གིས་སྡུད་ལ་ཆོས་
[29b]
[29b.1]ཀྱིས་མ་ཡིན་པ་ཡང་ཡོད། མཁན་པོ་ཆོས་ཀྱིས་ཀྱང་སྡུད་ཅིང་ཟང་ཟིང་གིས་ཀྱང་སྡུད་པ་ཡང་ཡོད། མཁན་པོ་ཆོས་ཀྱིས་ཀྱང་མི་སྡུད་ཅིང་ཟང་ཟིང་གིས་མ་ཡིན་པ་ཡང་ཡོད་དོ། །དེ་ལ་མཁན་པོ་གང་གིས་ཆོས་ཀྱིས་སྡུད་ལ་ཟང་ཟིང་གིས་མ་ཡིན་པ་དེ་ལྟ་བུའི་མཁན་པོ་ལ་
[29b.2]ནི་ཤེས་པར་བྱ་སྟེ་གནས་པར་བྱའོ། །དེ་ལ་མཁན་པོ་གང་ཟང་ཟིང་གིས་སྡུད་ལ་ཆོས་ཀྱིས་མ་ཡིན་པ་དེ་ལྟ་བུའི་མཁན་པོ་ལ་ནི་བལྟས་ཏེ་འགྲོ་བར་བྱའོ། །དེ་ལ་མཁན་པོ་གང་ཆོས་ཀྱིས་ཀྱང་སྡུད་ལ་ཟང་ཟིང་གིས་ཀྱང་སྡུད་པ་དེ་ལྟ་བུའི་མཁན་པོ་ནི་གཤེར་ཟིན་
[29b.3]ཀྱང་ནམ་འཚོའི་བར་དུ་གནས་པར་གྱིས་ཤིག །དེ་ལ་མཁན་པོ་གང་ཆོས་ཀྱིས་ཀྱང་མི་སྡུད་ཟང་ཟིང་གིས་མ་ཡིན་པ་དེ་ལྟ་བུའི་མཁན་པོ་ལ་ནི་མ་འགྲོ་ཞེས་བསྒོ་ཡང་མི་བལྟ་བར་འགྲོ་བར་བྱའོ། །བསྡུ་བའི་དངོས་པོ་བཞི་སྟེ། སྦྱིན་པ་དང་། ཚིག་སྙན་པ་དང་། 
[29b.4]དོན་སྤྱད་པ་དང་། དོན་མཐུན་པ་རྣམས་སོ། །སྨན་རྣམ་པ་བཞི་སྟེ། སྨན་ཉིད་མི་རུང་ལ་ཉེན་ཀོར་མི་རུང་བ་ཡང་ཡོད། སྨན་ཉིད་མི་རུང་ལ་ཉེན་ཀོར་རུང་བ་ཡང་ཡོད། སྨན་ཉིད་རུང་ལ་ཉེན་ཀོར་མི་རུང་བ་ཡང་ཡོད། སྨན་ཉིད་རུང་ལ་ཉེན་ཀོར་རུང་བ་ཡང་ཡོད་དོ། །དོན་གྱི་མཐུ་བཞི་
[29b.5]ལ་བརྟེན་ནས་བཅོམ་ལྡན་འདས་ཀྱིས་དགེ་སློང་རྣམས་ཀྱི་སྨན་གནང་སྟེ། དུས་ཀྱི་མཐུ་དང་། ཡུལ་གྱི་མཐུ་དང་། གང་ཟག་གི་མཐུ་དང་། བྱུང་བའི་མཐུའོ། །སྤང་བ་ལ་རྣམ་པ་བཞི་སྟེ། ཁ་ན་མ་ཐོ་བ་དང་། ཆད་པས་གཅད་པ་དང་། ཕན་གདགས་པ་དང་། དམ་
[29b.6]པའི་ཆོས་ལ་གནས་པའོ། །རྗེས་སུ་གནང་བ་རྣམ་པ་བཞི་སྟེ། ཁ་ན་མ་ཐོ་བ་མེད་པ་དང་། ཆད་པས་མ་བཅད་པ་དང་། ཕན་གདགས་པ་དང་། བདེ་བར་སྤྱོད་པའོ། །ཡུལ་རྣམ་པ་བཞིར་དེ་བཞིན་གཤེགས་པའི་ཉན་ཐོས་ཀྱི་བསླབ་པ་བཅའ་སྟེ། ཡེ་ཤེས་ཀྱི་ཡུལ་དང་། 
[29b.7]ཆོས་ཀྱི་ཡུལ་དང་། གང་ཟག་གི་ཡུལ་དང་། ཆོ་འཕྲུལ་གྱི་ཡུལ་ལོ། །ལས་རྣམ་པ་བཞི་སྟེ། ཕན་གདགས་པའི་ལས་དང་། ནན་ཏུར་གྱི་ལས་དང་། ཆད་པའི་ལས་དང་། སྤྱོད་པ་ལ་གནས་པའི་ལས་རྣམས་སོ། །མདོར་ན། ལས་ལ་ཁས་ལེན་དད་པ་དང་། །འཇེབས་
[30a]
[30a.1]པར་བཅས་པའི་ལས་ལྔ་དང་། །རྣམ་དག་ལས་དང་འདུལ་བ་དང་། །ནན་ཏུར་ཆད་པ་དེ་བཞིན་ནོ། །ལས་ཁས་བླང་བ་རྣམ་པ་ལྔ་སྟེ། བདག་ཉིད་ཀྱི་ལས་བྱེད་པ་དང་། མངོན་སུམ་དུ་གྱུར་ནས་ཁས་ལེན་པ་དང་། དད་པ་འབུལ་བ་དང་། རང་གི་ལྟ་བ་ཁས་བརྗོད་
[30a.2]པ་དང་། ཅང་མི་སྨྲ་བར་ཁས་ལེན་པ་རྣམས་སོ། །མཚམས་ཀྱི་ནང་དུ་མངོན་སུམ་དུ་མི་གནས་པ་ལྔས་དད་པ་ཕྱིན་པའི་ལས་བྱའི། མང་པོ་མངོན་སུམ་དུ་འདུས་པའི་ནང་དུ་ནི་མ་ཡིན་ཏེ། རྐུན་གནས་དང་། སོ་སོར་གནས་པ་དང་། མི་གནས་པ་དང་། རྗེས་སུ་ཕྱོགས་པ་དང་། 
[30a.3]དགེ་སློང་མ་སུན་ཕྱུང་བའོ། །མ་བྱས་པར་མི་གནང་བའི་ལས་བྱ་བ་ལྔ་ནི་གནས་འདི་ཞེས་བྱ་བར་ཁྱོད་ལ་བྱའོ། །འདིར་དགེ་འདུན་གྱི་ནང་དུ་ཁྱོད་ལ་བྱའོ། །གནས་གཞན་གྱི་དགེ་འདུན་དག་གི་ནང་དུ་ཁྱོད་ལ་བྱའོ། །ཉེས་པ་དེ་ལྟ་བུ་ཁྱོད་ལ་བྱའོ། །ཞེས་དེས་དེ་ལ་ཉེས་པས་
[30a.4]བསྡིགས་ནས་ཉེས་པ་རབ་ཏུ་བཞག་སྟེ། དམ་དེམ་དང་བཅས། འཇེབས་པ་དང་བཅས། གསོབ་ཏུ་དབྱུང་བ་དང་། བཅས་པར་བྱས་ནས་གཏོང་བའོ། །བཤགས་པའི་ལས་དང་། བྱིན་གྱིས་བརླབས་པའི་ལས་དང་། བསྒོ་བའི་ལས་དང་། རྗེས་སུ་གནང་བའི་ལས་དང་། 
[30a.5]སྤྱོད་པ་ལ་གནས་པའི་ལས་སོ། །རྣམ་པར་དག་པའི་ལས་ལྔ་སྟེ། ཆད་པ་དང་། གཞི་ནས་བསླང་བའི་ཆད་པ་དང་། ཡིད་མགུ་བ་དང་། གཞི་ནས་བསླང་བའི་ཡིད་མགུ་བ་དང་། དབྱུང་བ་རྣམས་སོ། །གདུལ་བའི་དངོས་པོ་ལྔ་སྟེ། བསྡིགས་པ་དང་། སྨད་པ་དང་། བསྐྲད་
[30a.6]པ་དང་། སླར་བསྡུམ་པ་དང་། སྤང་བ་རྣམས་སོ། །སྨད་པའི་དངོས་པོ་རྣམ་པ་ལྔ་སྟེ། བསྡིགས་པ་དང་། སྨད་པ་དང་། བསྐྲད་པ་དང་། བསྡུམ་པ་དང་། སྤང་བ་རྣམས་སོ། །ཆད་པའི་ལས་རྣམ་པ་ལྔ་སྟེ། དེ་དག་ནས་སྤང་བའི་བར་དུ་བརྗོད་པར་བྱའོ། །མདོར་ན། དགེ་
[30a.7]འདུན་ནང་ན་སྤྱོད་པ་གཉིས། །གནས་བརྟན་བག་མེད་སྒོ་གཉིས་དང་། །ཤེན་དམན་གྱུར་དང་རྩོད་པ་དང་། །བདག་དང་བདག་ཤེས་དེ་བཞིན་ནོ། །དགེ་འདུན་གྱི་ནང་ན་སྤྱོད་པའི་དགེ་སློང་གིས་དགེ་འདུན་གྱི་དྲུང་དུ་འགྲོ་བ་ན་ཆོས་རྣམ་པ་ལྔས་དྲན་པ་ནང་དུ་ཉེ་བར་གཞག་
[30b]
[30b.1]སྟེ། དགེ་འདུན་གྱི་ནང་དུ་འགྲོ་བར་བྱའོ། །ལྔ་གང་ཞེ་ན། རིམ་གྲོར་བཅས་པ་དང་། བསྟི་སྟང་དུ་བཅས་པ་དང་། འཇིགས་པའི་དབང་དུ་འགྱུར་བར་བཅས་པ་དང་། དམན་པའི་ཡིད་དུ་བཅས་པ་དང་། ཕྱག་དར་བ་དང་མཉམ་པའི་སེམས་དང་སྟན་ལ་འདུག་པར་མཁས་
[30b.2]པའོ། །དགེ་འདུན་གྱི་ནང་ན་སྤྱོད་པའི་དགེ་སློང་གིས་གཞན་ཡང་ཆོས་རྣམ་པ་ལྔས་ནང་དུ་དྲན་པ་ཉེ་བར་གཞག་སྟེ། དགེ་འདུན་གྱི་ནང་དུ་འགྲོ་བར་བྱའོ། །ལྔ་གང་ཞེ་ན། བྱམས་པའི་སེམས་དང་། ཕན་པའི་སེམས་དང་། སྙིང་བརྩེ་བའི་སེམས་དང་། སྙན་
[30b.3]པར་སྨྲ་བ་དང་། ཚིག་རྩུབ་པོ་མི་སྨྲ་བ་རྣམས་སོ། །དགེ་འདུན་གྱི་ནང་ན་ཆོས་མ་ཡིན་པར་རྩོད་པའང་ཡོད་དེ། དེ་ལ་དགེ་འདུན་གྱི་ནང་ན་སྤྱོད་པའི་དགེ་སློང་གིས་ཆོས་དང་མཐུན་པའི་ཕྱོགས་ལ་བརྟེན་པར་བྱའོ། །ཡང་ན་རང་གི་ལྟ་བ་བརྗོད་ནས་སྟན་ལས་ལངས་ཏེ་
[30b.4]འགྲོ་བར་བྱ་སྟེ། དེའི་གླེང་གཞི་མི་དཀྲུག་པར་རྣལ་འབྱོར་དུ་བརྩོན་པར་གནས་པར་བྱའོ། །ཆོས་རྣམ་པ་ལྔ་དང་ལྡན་པའི་གནས་བརྟན་གྱི་དགེ་སློང་ནི་བསྡིགས་པར་བྱའོ། །ཚར་གཅད་པར་བྱའོ། །སྤང་བར་བྱའོ། །ཕྱོགས་མེད་པར་བྱའོ། །སྨ་དབབ་པར་བྱའོ། །
[30b.5]སྤ་གོང་བར་བྱའོ། །དོགས་པ་དང་། ཐེ་ཚོམ་དང་། འགྱོད་པ་རྣམས་སྐྱེ་བར་བྱའོ། །དམ་དེམ་དུ་བཅས། འཇེབས་པར་བཅས། གསོག་ཏུ་དབྱུང་བར་བཅས་པར་བྱ་སྟེ། ལྔ་གང་ཞེ་ན། ཚུལ་ཁྲིམས་ངན་པ་ཡིན། ཚུལ་ཁྲིམས་ལ་ཉེས་པ་བྱུང་ཞིང་ལོག་པར་ལྟ་བ་ཡིན། 
[30b.6]ཕྱིན་ཅི་ལོག་ཏུ་ལྟ་ཞིང་ངོ་ཚ་མེད་པ་ཡིན། འཁོར་ངོ་ཚ་མེད་ཅིང་རྒོལ་བ་དང་། སླར་རྒོལ་བའི་དགེ་སློང་རྣམས་འཐབ་པ་དང་། མཚང་འདྲུ་བ་དང་། འཁོན་པ་དང་། འཁྲུགས་པ་རྣམས་སུ་བསྐུལ་བ་ཡིན། རྒོལ་བ་དང་། སླར་རྒོལ་བའི་དགེ་སློང་རྣམས་ཆོས་མ་ཡིན་པ་
[30b.7]ལ་སྟེན་དུ་འཇུག་པའོ། །ཆོས་རྣམ་པ་ལྔ་དང་ལྡན་པའི་དགེ་སློང་ནི་དགེ་བསྙེན་མ་རྣམས་ཀྱིས་མ་དད་པ་ཚོར་བར་བྱ་བར་རིགས་ཏེ། ལྔ་གང་ཞེ་ན། ཁྱིམ་པ་རྣམས་ལ་ཁ་ཟེར་བ་དང་། ཁྱིམ་པ་རྣམས་ལ་མི་སྙན་པར་སྨྲ་བ་དང་། ཁྱིམ་པ་རྣམས་ཀྱི་སྐྱོན་ནས་བརྗོད་པ་དང་། ཁྱིམ་
[31a]
[31a.1]པ་རྣམས་ལ་དོན་མ་ཡིན་པ་དང་། མི་ཕན་པའི་རྙེད་པ་ལ་ཞུགས་པ་ཡིན་ནོ། །གཞན་ཡང་ཆོས་རྣམ་པ་ལྔ་དང་ལྡན་པའི་དགེ་སློང་ནི་དགེ་བསྙེན་ཕས་མ་དད་པ་ཚོར་བར་བྱ་བར་རིགས་ཏེ། ལྔ་གང་ཞེ་ན། སངས་རྒྱས་ལ་ངན་དུ་བརྗོད་པ་དང་། ཆོས་ལ་ངན་དུ་
[31a.2]བརྗོད་པ་དང་། དགེ་འདུན་ལ་ངན་དུ་བརྗོད་པ་དང་། མི་སྤྱད་པ་སྤྱོད་པ་དང་། དགེ་སློང་གི་བསླབ་པ་ལ་མ་མོས་པའོ། །ཆོས་རྣམ་པ་ལྔ་དང་ལྡན་པའི་དགེ་བསྙེན་ནི་དགེ་འདུན་གྱི་ལྷུང་བཟེད་ཁས་ཕུབ་པར་འོས་ཏེ། ལྔ་གང་ཞེ་ན། དགེ་སློང་དག་ལ་ཁ་ཟེར་བ་དང་། 
[31a.3]དགེ་སློང་དག་ལ་མི་སྙན་པར་སྨྲ་བ་དང་། དགེ་སློང་དག་ལ་ངན་དུ་བརྗོད་པ་དང་། དགེ་སློང་རྣམས་ལ་མི་ཕན་པ་དང་། དོན་མ་ཡིན་པར་བྱེད་པ་དང་། རྙེད་པར་འདོད་པ་དང་། ཞུགས་པ་རྣམས་ཡིན་ནོ། །གཞན་ཡང་ཆོས་རྣམ་པ་ལྔ་དང་ལྡན་པའི་དགེ་བསྙེན་ནི་དགེ་འདུན་
[31a.4]གྱི་ལྷུང་བཟེད་ཁས་དབུབ་པར་འོས་ཏེ། ལྔ་གང་ཞེ་ན། སངས་རྒྱས་ལ་ངན་དུ་བརྗོད་པ་དང་། ཆོས་ལ་ངན་དུ་བརྗོད་པ་དང་། དགེ་འདུན་ལ་ངན་དུ་བརྗོད་པ་དང་། མི་སྤྱད་པ་སྤྱོད་པ་དང་། དགེ་བསྙེན་གྱི་བསླབ་པ་ལ་མི་སློབ་པའོ། །ཆོས་རྣམ་པ་ལྔ་དང་ལྡན་པའི་འདུལ་
[31a.5]བ་འཛིན་པ་ནི་རྩོད་པ་ཞི་བར་བྱེད་མི་ནུས་པ་སྟེ། ལྔ་གང་ཞེ་ན། ཤེན་དམན་པར་གྱུར་པ་དང་། ལོག་ཤིག་ཏུ་འགྲོ་བ་དང་། མང་དུ་སྨྲ་བར་གྱུར་པ་དང་། ཚིག་ཀྱལ་པར་སྨྲ་བ་དང་། མི་ཕན་པ་སྡུད་པར་གྱུར་པ་ཡིན་ཏེ། དེ་རྣམ་པ་ལྔ་ལས་དཀར་པོའི་ཕྱོགས་སུ་བཟློག་པ་
[31a.6]ཡང་བརྗོད་པར་བྱའོ། །གཞན་ཡང་ཆོས་རྣམ་པ་ལྔ་དང་ལྡན་པའི་འདུལ་བ་འཛིན་པ་ནི་རྩོད་པ་ཞི་བར་བྱེད་མི་ནུས་པ་སྟེ། ལྔ་གང་ཞེ་ན། འཁྲུལ་པ་འཛིན་པ་དང་། གསང་བའི་ཚིག་འཛིན་པ་དང་། ཚིག་མང་པོ་འཛིན་པ་དང་། མ་ངེས་པར་འཛིན་པ་དང་། ལན་གསུམ་
[31a.7]གྱི་བར་དུ་དམ་བཅར་མ་བཅུག་པར་མཆོད་པ་ཡིན་ཏེ། དཀར་པོའི་ཕྱོགས་སུ་བཟློག་པར་ཡང་རྣམ་པ་ལྔར་བརྗོད་པར་བྱའོ། །གཞན་ཡང་ཆོས་རྣམ་པ་ལྔ་དང་ལྡན་པའི་འདུལ་བ་འཛིན་པ་ནི་རྩོད་པ་ཞི་བར་བྱེད་མི་ནུས་ཏེ། ལྔ་གང་ཞེ་ན། བདག་གིས་སྨྲ་བ་མཐར་ཐུག་པར་མི་
[31b]
[31b.1]ཤེས་པ་དང་། གཞན་གྱི་ཚིག་མཐར་མི་འབྱིན་པ་དང་། མི་ཉན་པ་དང་། གྲགས་པར་མི་བྱེད་པ་ཡིན་ཏེ། དཀར་པོའི་ཕྱོགས་སུ་ཡང་བཟློག་པ་རྣམ་པ་ལྔར་བརྗོད་པར་བྱའོ། །གཞན་ཡང་ཆོས་རྣམ་པ་ལྔ་དང་ལྡན་པའི་འདུལ་བ་འཛིན་པ་ནི་རྩོད་པ་ཤིན་ཏུ་ཞི་བར་བྱེད་མི་
[31b.2]ནུས་པ་ཡིན་ཏེ། མ་བསྒོ་བ་བསྒོ་བར་མི་བྱེད་པ་ཡིན། ཡང་དག་པར་མ་བསྒོ་བ་ཡང་དག་པར་བསྒོ་བར་མི་བྱེད་པ་ཡིན། མི་སེམས་པ་སེམས་པར་མི་བྱེད་པ་ཡིན། རྒོལ་བ་དང་། སླར་རྒོལ་བའི་དགེ་སློང་རྣམས་འཐབ་པ་དང་། མཚང་འདྲུ་བ་དང་། འཁོན་པ་དང་། 
[31b.3]རྩོད་པ་རྣམས་སུ་སྐུལ་བ་ཡིན། རྒོལ་བ་དང་སླར་རྒོལ་བའི་དགེ་སློང་རྣམས་ཆོས་མ་ཡིན་པའི་ཕྱོགས་ལ་སྟེན་པ་ཡིན་ཏེ། རྣམ་པ་ལྔ་ལས་དཀར་པོའི་ཕྱོགས་སུ་བཟློག་པར་ཡང་བརྗོད་པར་བྱའོ། །མདོར་ན། རྗེས་སུ་བསྟན་དང་རྩོད་པ་དང་། །ལས་དང་རྒོལ་བ་འཛིན་
[31b.4]པ་དང་། །ཆོས་མ་ཡིན་པ་མདོ་སྡེ་འདུལ། །མ་བསྐོས་བྱུང་དང་ཉེས་དེ་བཞིན། །ཆོས་རྣམ་པ་ལྔ་དང་ལྡན་པའི་འདུལ་བ་འཛིན་པ་ནི་རྗེས་སུ་སྟོན་པར་བྱེད་མི་ནུས་ཏེ། ལྔ་གང་ཞེ་ན། རྗེས་སུ་བསྟན་པའི་ངག་ལྔ་མི་ཤེས་པ་དང་། སླར་རྒོལ་བ་མི་ཤེས་པ་དང་། ཆོས་སུ་
[31b.5]རྗེས་སུ་སྦྱོར་བ་མི་ཤེས་པ་དང་། ཆོས་མ་ཡིན་པའི་རྗེས་སུ་སྦྱོར་བ་མི་ཤེས་པ་དང་། ཡི་དམ་མ་བཅས་པ་ཡིན་ཏེ། སླར་དཀར་པོའི་ཕྱོགས་སུ་བཟློག་པའང་རྣམ་པ་ལྔར་བརྗོད་པར་བྱའོ། །ཆོས་རྣམ་པ་ལྔ་དང་ལྡན་པའི་འདུལ་བ་འཛིན་པ་ནི་རྩོད་པ་ཞི་བར་བྱེད་མི་ནུས་པ་ཡིན་ཏེ། 
[31b.6]ལྔ་གང་ཞེ་ན། རྩོད་པ་མི་ཤེས་པ་དང་། རྩོད་པ་ཅི་ལས་བྱུང་བ་མི་ཤེས་པ་དང་། རྩོད་པ་བསྡུ་བ་མི་ཤེས་པ་དང་། རྩོད་པ་ཞི་བར་བྱ་བ་མི་ཤེས་པ་དང་། རྩོད་པ་ཞི་བར་བྱས་ཀྱང་ཉེས་པ་ཕྱིས་མི་འབྱུང་བ་ལ་མི་མཁས་པ་ཡིན་ཏེ། སླར་དཀར་པོའི་ཕྱོགས་སུ་བཟློག་པའང་
[31b.7]རྣམ་པ་ལྔར་བརྗོད་པར་བྱའོ། །ཆོས་རྣམ་པ་ལྔ་དང་ལྡན་པའི་འདུལ་བ་འཛིན་པ་ནི་ལས་བྱེད་མི་ནུས་པ་ཡིན་ཏེ། ལྔ་གང་ཞེ་ན། དེས་དོན་སྦྱིན་པ་ལ་ཤིན་ཏུ་རྣམ་པར་མ་དག་ཅིང་གཅིག་ནས་གཅིག་ཏུ་བསྒོ་བ་ཡིན་ཏེ། ཀུན་དགའ་བོ་དགེ་ཚུལ་གྱི་ཚིག་གིས་བསྒོ་ཞིང་
[32a]
[32a.1]མདོ་སྡེའི་ཚིག་མི་ཤེས་པ་ཡིན། གསོལ་བའི་ལས་མི་ཤེས་པ། གསོལ་བ་དང་གཉིས་ཀྱི་ལས་མི་ཤེས་པ། གསོལ་བ་དང་བཞིའི་ལས་མི་ཤེས་པ་ཡིན། བསྒོ་བའི་ལས་མི་ཤེས་པ་དང་། བྱིན་གྱིས་བརླབས་པའི་ལས་མི་ཤེས་པ་སྟེ། སླར་དཀར་
[32a.2]པོའི་ཕྱོགས་སུ་བཟློག་པའང་རྣམ་པ་ལྔར་བརྗོད་པར་བྱའོ། །ཆོས་རྣམ་པ་ལྔ་དང་ལྡན་ན་རྒོལ་བའི་དགེ་སློང་གིས་ཚིག་མི་གཟུང་བ་ཡིན་ཏེ། ལྔ་གང་ཞེ་ན། དེའི་དོན་སྦྱིན་པ་ཤིན་ཏུ་རྣམ་པར་མ་དག་ཅིང་གཅིག་ནས་གཅིག་ཏུ་བསྒོ་བར་མི་བྱེད་པ་དང་། ཀུན་དགའ་བོའི་དགེ་ཚུལ་གྱི་
[32a.3]ཚིག་གིས་སྟོན་པ་དང་། མདོ་སྡེའི་གཞི་མི་ཤེས་པ་དང་། ཇི་ལྟར་གསུངས་པ་མི་མངོན་པའི་གནས་ནས་གསུངས་པ་མི་ཤེས་པ་དང་། གང་ལ་གནས་ནས་རྣམ་པར་སྦྱོང་བ་སྟེ། སླར་དཀར་པོའི་ཕྱོགས་སུ་བཟློག་པའང་རྣམ་པ་ལྔར་བརྗོད་པར་བྱའོ། །ཆོས་རྣམ་པ་ལྔ་དང་
[32a.4]ལྡན་ན་སླར་རྒོལ་བའི་དགེ་སློང་གི་ཚིག་གཟུང་དུ་མི་རུང་བ་ཡིན་ཏེ། ལྔ་གང་ཞེ་ན། རྒོལ་བའི་དགེ་སློང་གིས་དྲིས་པ་གཞན་ལ་གཞན་གྱི་རྔོད་པ་དང་། གཏམ་རླུང་སྐུར་བ་དང་། དག་པའི་དགེ་སློང་ལ་འཚེ་བ་དང་། ཕྱོགས་ལ་གནས་ནས་ཉེས་པ་ཤེས་ཀྱང་ཉེས་པ་མི་ཤེས་
[32a.5]སོ་ཞེས་ཟེར་བ་སྟེ། སླར་དཀར་པོའི་ཕྱོགས་སུ་བཟློག་པའང་རྣམ་པ་ལྔར་བརྗོད་པར་བྱའོ། །ཆོས་རྣམ་པ་ལྔ་དང་ལྡན་པའི་འདུལ་བ་འཛིན་པ་ནི་རྩོད་པ་ཞི་བར་བྱེད་མི་ནུས་པ་ཡིན་ཏེ། ལྔ་གང་ཞེ་ན། རྒོལ་བ་དང་། སླར་རྒོལ་བའི་དགེ་སློང་རྣམས་ཆོས་མ་ཡིན་པའི་ཕྱོགས་ལ་
[32a.6]བསྙེན་པར་བྱེད་པ་དང་། རྒོལ་བ་དང་། སླར་རྒོལ་བའི་དགེ་སློང་རྣམས་འཐབ་པ་དང་། མཚང་འདྲུ་བ་དང་། འཁོན་པ་དང་། རྩོད་པ་རྣམས་ལ་སྐུལ་བ་ཡིན། དགེ་སློང་གཟུ་བོ་རྣམས་ཀྱི་མདོ་སྡེའི་ཚིག་མི་ཉན་པ་དང་། དགེ་སློང་གཙོ་བོ་རྣམས་ལ་སྐུར་པ་འདེབས་པ་དང་། 
[32a.7]རྩོད་པའི་ཐོག་མ་དང་བར་མ་དང་ཐ་མ་ལ་མི་མཁས་པ་ཡིན་ཏེ། སླར་དཀར་པོའི་ཕྱོགས་སུ་བཟློག་པའང་རྣམ་པ་ལྔར་བརྗོད་པར་བྱའོ། །ཆོས་རྣམ་པ་ལྔ་དང་ལྡན་པའི་འདུལ་བ་འཛིན་པ་ནི་མདོ་སྡེའི་ཡོན་ཏན་ཤེས་པར་མི་ནུས་པ་ཡིན་ཏེ། ལྔ་གང་ཞེ་ན། མདོ་སྡེ་ལ་མི་མཁས་པ་ཡིན་
[32b]
[32b.1]འདུལ་བ་ལ་མི་མཁས་པ་ཡིན། མ་ལྟ་བུ་ལ་མི་མཁས་པ་དང་། རྣམ་པར་འབྱེད་པ་ལ་མི་མཁས་པ་དང་། ལུང་ཁ་ཏོན་དུ་མ་ལོབས་པ་ཡིན་ཏེ། སླར་དཀར་པོའི་ཕྱོགས་སུ་བཟློག་པའང་རྣམ་པ་ལྔར་བརྗོད་པར་བྱའོ། །གཞན་ཡང་ཆོས་རྣམ་པ་ལྔ་དང་ལྡན་པའི་འདུལ་
[32b.2]བ་འཛིན་པ་ནི་མདོ་སྡེའི་ཡོན་ཏན་ཤེས་པར་མི་ནུས་པ་ཡིན་ཏེ། ལྔ་གང་ཞེ་ན། ཉི་ཚེ་བ་དང་། ཐམས་ཅད་དང་ལྡན་པའི་འདུལ་བ་མི་ཤེས་པ་དང་། རེ་ཞིག་པ་དང་། དུས་ཐམས་ཅད་པའི་འདུལ་བ་མི་ཤེས་པ་དང་། ཉེས་པའི་འདུལ་བ་མི་ཤེས་པ་དང་། རྩོད་པའི་འདུལ་བ་མི་
[32b.3]ཤེས་པ་དང་། ཉོན་མོངས་པའི་འདུལ་བ་མི་ཤེས་པ་སྟེ། སླར་དཀར་པོའི་ཕྱོགས་སུ་བཟློག་པའང་རྣམ་པ་ལྔར་བརྗོད་པར་བྱའོ། །ཆོས་རྣམ་པ་ལྔ་དང་ལྡན་པའི་འདུལ་བ་འཛིན་པས་མདོ་སྡེའི་ཡོན་ཏན་ཤེས་པར་མི་ནུས་ཏེ། ལྔ་གང་ཞེ་ན། ཉེས་པའི་འདུལ་བ་དང་། རྩོད་པའི་
[32b.4]འདུལ་བ་དང་། ཉི་ཚེ་བ་དང་། ཐམས་ཅད་དང་ལྡན་པ་དང་། རེ་ཞིག་པ་དང་། དུས་ཐམས་ཅད་པའི་རྣམས་ལ་ངེས་པར་མ་གྱུར་པ་ཡིན་ནོ། །ཆོས་རྣམ་པ་ལྔ་དང་ལྡན་པའི་འདུལ་བ་འཛིན་པ་ནི་རྩོད་པ་ཞི་བར་བྱེད་མི་ནུས་པ་ཡིན་ཏེ། ལྔ་གང་ཞེ་ན། མ་བསྐོས་པ་ལས་ཞི་བར་
[32b.5]བྱེད་པ་དང་། ཉེས་པ་མི་སྟོན་པ་དང་། ཆད་པའི་ལས་མི་གཅོད་པ་དང་། རྣམ་པར་དག་པ་ཉེ་བར་མི་སྟོན་པ་དང་། འདིས་དགེ་འདུན་གྱིས་བསྒོ་བ་བཞིན་མ་བྱས་པར་གྱུར་པ་སྟེ། སླར་དཀར་པོའི་ཕྱོགས་སུ་བཟློག་པའང་རྣམ་པ་ལྔར་བརྗོད་པར་བྱའོ། །ཆོས་རྣམ་པ་ལྔ་དང་ལྡན་
[32b.6]པའི་འདུལ་བ་འཛིན་པ་ནི་ཉེས་པ་སྟོན་པར་མི་ནུས་ཏེ། ལྔ་གང་ཞེ་ན། ཉེས་པ་མི་ཤེས་པ་དང་། ཉེས་པ་མེད་པ་མི་ཤེས་པ་དང་། ལྕི་བ་མི་ཤེས་པ་དང་། ཡང་བ་མི་ཤེས་པ་དང་། འདིས་སོ་སོར་ཐར་པའི་མདོ་ཁ་ཐོན་མ་ལོབས་པ་ཡིན་ཏེ། སླར་དཀར་པོའི་ཕྱོགས་སུ་བཟློག་
[32b.7]པའང་རྣམ་པ་ལྔར་བརྗོད་པར་བྱའོ། །གཞན་ཡང་ཆོས་རྣམ་པ་ལྔ་དང་ལྡན་པའི་འདུལ་བ་འཛིན་པས་ཉེས་པ་སྟོན་པར་མི་ནུས་ཏེ། ལྔ་གང་ཞེ་ན། བྱུང་བ་མི་ཤེས་པ་དང་། བཅས་པ་མི་ཤེས་པ་དང་། རྗེས་སུ་བཅས་པ་མི་ཤེས་པ་དང་། སྤང་བ་མི་ཤེས་པ་དང་། རྗེས་སུ་གནང་བ་མི་
[33a]
[33a.1]ཤེས་པ་སྟེ། སླར་དཀར་པོའི་ཕྱོགས་སུ་བཟློག་པའང་རྣམ་པ་ལྔར་བརྗོད་པར་བྱའོ། །མདོར་ན། ལྡང་དང་ལས་དང་གཡོགས་པ་དང་། །མེ་བྱིན་པ་དང་མལ་སྟན་རྣམས། །སེམས་འཁྲུགས་ཕོ་མཚན་ཁུ་བ་དང་། །གཎྜཱི་དང་ནི་བསྐོས་པའོ། །ཉེས་
[33a.2]པ་ལྡང་བ་རྣམ་པ་ལྔ་སྟེ། ལྔ་གང་ཞེ་ན། གསོལ་བས་ལྡང་བ་དང་། གསོལ་བ་མི་དགོས་པས་ལྡང་བ་དང་། བརྡས་ལྡང་བ་དང་། དོན་དམ་པས་ལྡང་བ་དང་། དགེ་སློང་མ་དང་ཐུན་མོང་མ་ཡིན་པ་ལས་འདས་ཤིང་མཚན་གྱུར་པའོ། །རྒྱུ་ལྔས་ན་ཆོས་མ་ཡིན་པའི་ལས་
[33a.3]དང་འདུལ་བ་མ་ཡིན་པའི་ལས་བྱས་པར་འགྱུར་ཏེ། ལྔ་གང་ཞེ་ན། མངོན་སུམ་དུ་མ་གྱུར་པར་བྱེད་པ་དང་། མ་གླེངས་པ་དང་། དྲན་པར་མ་བྱས་པ་དང་། དངོས་པོ་མེད་པ་དང་། ཡི་དམ་མ་བཅས་པའོ། །རྣམ་པ་ལྡས་ན་ལས་བྱེད་པའི་དགེ་སློང་མདའ་འཕངས་
[33a.4]པ་བཞིན་དུ་ལུས་འགྱེལ་ཏེ་ཤི་མ་ཐག་ཏུ་ངན་སོང་ངན་འགྲོ་ལོག་པར་ལྟུང་བ་སེམས་ཅན་དམྱལ་བར་སྐྱེ་སྟེ། ལྔ་གང་ཞེ་ན། འདོད་པའི་ཕྱིར་འགྲོ། ཞེ་སྡང་དང་། གཏི་མུག་དང་། འཇིགས་པའི་ཕྱིར་འགྲོ། ལས་བྱས་པ་དང་། མ་བྱས་པ་མི་ཤེས་པའོ། །རྒྱུ་ལྔས་
[33a.5]ན་དགེ་སློང་གི་ཕ་རོལ་ནས་མ་བྱིན་པ་བླངས་ན་ཕས་ཕམ་པའི་ཉེས་པར་འགྱུར་ཏེ། ལྔ་གང་ཞེ་ན། བདག་གི་བར་འདུ་ཤེས་མེད་པར་བླངས་པ་དང་། སྐད་ཅིག་བརྙ་བའི་འདུ་ཤེས་མེད་པར་བླངས་པ་དང་། ཡིད་གཅུགས་པའི་འདུ་ཤེས་མེད་པར་བླངས་པ་དང་། ལེན་
[33a.6]པ་ན་གཞན་ཤེས་པར་བྱས་ནས་མ་བླངས་པ་དང་། རྐུ་སེམས་ཉེ་བར་གནས་པ་ཡིན་ཏེ། སླར་དཀར་པོའི་ཕྱོགས་སུ་བཟློག་པའང་རྣམ་པ་ལྔར་བརྗོད་པར་བྱའོ། །མལ་སྟན་མི་སྤྱད་པ་རྣམ་པ་ལྔར་ཤེས་པར་བྱ་སྟེ། ལྔ་གང་ཞེ་ན། དུད་པ་དང་། རྡུལ་ཁྲོད་དང་། ཆུ་དང་། འདྲེན་
[33a.7]པ་དང་། དྲུད་པ་དང་ལྔའོ། །རྒྱུ་ལྔས་ན་སེམས་འཁྲུགས་པར་འགྱུར་ཏེ། ལྔ་གང་ཞེ་ན། གཉེན་བཤེས་ཟད་པ་དང་། ལོངས་སྤྱོད་ཟད་པ་དང་། ཁམས་མ་མཉམ་པ་དང་། མི་མ་ཡིན་པས་བརླམས་པ་དང་། སྔོན་གྱི་ལས་ཀྱི་རྣམ་པར་སྨིན་པའོ། །གཞན་ཡང་རྒྱུ་ལྔས་
[33b]
[33b.1]ན་སེམས་འཁྲུགས་པར་འགྱུར་ཏེ། ལྔ་གང་ཞེ་ན། རླུང་བསྐྱོད་པ་དང་། མཁྲིས་པ་དང་། བད་ཀན་དང་། འདུས་པ་དང་། སྔོན་གྱི་ལས་ཀྱི་རྣམ་པར་སྨིན་པའོ། །གཞན་ཡང་རྒྱུ་ལྔས་ན་སེམས་འཁྲུགས་ཏེ། ལྔ་གང་ཞེ་ན། མི་མ་ཡིན་པས་བརྡེག་པ་དང་། མི་མ་ཡིན་
[33b.2]པས་སེམས་འཁྲུགས་པ་དང་། མི་མ་ཡིན་པས་མདངས་ཕྲོགས་པ་དང་། ཁམས་མ་མཉམ་པ་དང་། སྔོན་གྱི་ལས་ཀྱི་རྣམ་པར་སྨིན་པའོ། །རྒྱུ་ལྔས་འདོད་ཆགས་དང་མ་བྲལ་བའི་ཕོ་མཚན་ལས་སུ་རུང་བར་འགྱུར་ཏེ། བཤང་བ་འགགས་པར་གྱུར་པ་དང་། གཅི་བ་འགགས་
[33b.3]པར་གྱུར་པ་དང་། རླུང་འགགས་པར་གྱུར་པ་དང་། སྲོག་ཆགས་ཨུ་ཙ་ཏིང་ཀས་ཟིན་པར་གྱུར་པ་དང་། འདོད་པའི་འདོད་ཆགས་ཀྱིས་ཀུན་ཏུ་དཀྲིས་པར་གྱུར་པ་དང་ལྔའོ། །ཁུ་བ་རྣམ་པ་ལྔ་སྟེ། སྔོན་པོ་དང་། སེར་པོ་དང་། དམར་པོ་དང་། བསྐ་བ་དང་། སླ་བ་དང་
[33b.4]ལྔའོ། །གཎྜཱི་བརྡུང་བ་ལ་རྣམ་པ་ལྔ་སྟེ། དགེ་འདུན་ཐམས་ཅད་ཀྱི་གཎྜཱི་དང་། ལས་ཀྱི་གཎྜཱི་དང་། ཤི་བའི་གཎྜཱི་དང་། ཉེས་པའི་གཎྜཱི་དང་། སྤང་བའི་གཎྜཱི་དང་ལྔའོ། །དགེ་འདུན་ཐམས་ཅད་ཀྱི་གཎྜཱི་དེ་ནི་རྒྱུད་གསུམ་དང་དྲག་པོ་གསུམ་མོ། །ལས་ཀྱི་གཎྜཱི་ནི་རྒྱུད་
[33b.5]གཉིས་དང་དྲག་པོ་གཅིག་གོ། །ཤི་བའི་གཎྜཱི་ནི་རྒྱུད་གཅིག་པའོ། །ཉེས་པའི་གཎྜཱི་ནི་ནམ་ཞི་བར་གྱུར་གྱི་བར་དུའོ། །སྤང་བའི་གཎྜཱི་ནི་ཁར་གསིལ་ལོ། །ཆོས་རྣམ་པ་ལྔ་དང་ལྡན་པའི་དགེ་སློང་གིས་དགེ་སློང་མ་ལ་ལུང་བསྒོ་བར་བྱ་སྟེ། ལྔ་གང་ཞེ་ན། ཚུལ་ཁྲིམས་དང་ལྡན་
[33b.6]པར་གྱུར་པ་དང་། མང་དུ་ཐོས་པ་དང་། གནས་བརྟན་རྒྱལ་པོར་གྱུར་པ་དང་། གྲོང་ཁྱེར་གྱི་སྐད་དང་ལྡན་པར་གྱུར་པ་དང་། དེས་དགེ་སློང་མ་ལ་ལུས་ཀྱིས་བསྐྱོད་པས་སུན་མ་ཕྱུང་བར་གྱུར་པའོ། །ཇི་ལྟར་ན་ཚུལ་ཁྲིམས་དང་ལྡན་པ་ཡིན་ཞེ་ན། ཕས་ཕམ་པ་བཞི་ལས་གང་
[33b.7]ཡང་རུང་བ་འདས་པར་མ་གྱུར་པའོ། །ཇི་ལྟར་ན་མང་དུ་ཐོས་པ་ཡིན་ཞེ་ན། དེས་སོ་སོར་ཐར་པའི་མདོ་བཤད་པའམ་ཁ་ཏོན་དུ་བྱས་པར་གྱུར་པའོ། །ཇི་ལྟར་ན་གནས་བརྟན་རྒྱལ་པོ་ལྟ་བུར་གྱུར་པ་ཡིན་ཞེ་ན། བསྙེན་པར་རྫོགས་ནས་ལོ་ཉི་ཤུ་ལོན་པར་གྱུར་པའམ། ཡང་
[34a]
[34a.1]ན་དེ་ལས་འདས་པའོ། །དེ་སྟེ་དགེ་སློང་མ་ལ་ལུས་ཀྱིས་བསྐྱོད་པས་སུན་ཕྱུང་བར་མ་གྱུར་ཏམ། ཡང་ན་ཉེས་པ་དེ་འདིས་ཇི་ལྟར་ཆོས་བཞིན་དུ་བྱས་པར་གྱུར་པའོ། །སྒོ་གཉིས་པོ་རྫོགས་སྷོ།། །།སྒོ་གསུམ་པོའི་མདོ་བསྡུས་པ་སྟེ། རྩོད་དང་མགུ་
[34a.2]བར་བྱེད་པ་དང་། །ནོར་རྙེད་གང་ཟག་དེ་བཞིན་ཏེ། །ཨུ་པཱ་ལི་འདུལ་ཆད་པ་དང་། །རབ་འབྱུང་སྦྱིན་པ་དེ་བཞིན་ནོ། །མདོར་ན། འཁྲུག་པའི་རྩ་བ་བསྒོ་བ་དྲུག །ལས་དང་བསྟན་པའང་དེ་བཞིན་ཏེ། །བསྟབས་པར་བྱ་བ་ཉམས་པ་དང་། །བཟློག་པར་བྱ་བའང་དེ་བཞིན་
[34a.3]ནོ། །དགེ་སློང་དག་འདི་ལ་འཁྲུག་པའི་རྩ་བ་ནི་དྲུག་སྟེ། དགེ་སློང་ཁྲོ་ཞིང་འཁོན་པ་ཡང་ཡོད་དེ། དགེ་སློང་དག་དགེ་སློང་ཁྲོ་ཞིང་འཁོན་དུ་འཛིན་པར་གྱུར་པ་གང་ཡིན་པ་དེས་ནི་སྟོན་པ་ལ་བླ་མར་མི་བྱེད། བཀུར་སྟིར་མི་བྱེད། ཕུ་དུད་དུ་མི་བྱེད། མཆོད་པར་མི་བྱེད་དེ། 
[34a.4]དེས་སྟོན་པ་ལ་བསྟི་སྟང་དུ་མ་བྱས། བླ་མར་མ་བྱས། བཀུར་སྟིར་མ་བྱས། ཕུ་དུད་དུ་མ་བྱས། མཆོད་པར་མ་བྱས་པས་ན་ཆོས་མི་མཐོང་ངོ་། །ཆོས་མ་མཐོང་བས་དགེ་འདུན་ལ་རིམ་གྲོར་བྱེད་པར་མི་སྤྱོད་དོ། །དགེ་འདུན་ལ་རིམ་གྲོ་མེད་པར་སྤྱད་པས་དགེ་སྦྱོང་ཉིད་
[34a.5]ལ་བག་མེད་པར་སྤྱོད་དོ། །དགེ་སྦྱོང་ཉིད་ལ་བག་མེད་པར་སྤྱོད་པས་ཇི་ནས་དགེ་འདུན་ལ་འཐབ་པ་དང་། མཚང་འདྲུ་བ་དང་། འཁོན་པ་དང་། རྩོད་པ་དེ་ལྟ་བུ་སྐྱེད་པར་འགྱུར་ཏེ། འཐབ་པ་དང་། མཚང་འདྲུ་བ་དང་། འཁོན་པ་དང་། རྩོད་པ་རྣམས་ནི་སྐྱེ་བོ་མང་པོ་
[34a.6]ལ་ཕན་པ་མ་ཡིན་ཏེ། སྐྱེ་བོ་མང་པོའི་དོན་མ་ཡིན་གྱི། སྐྱེ་བོ་མང་པོ་ལ་སྡུག་བསྔལ་བར་བྱེད་དོ། །ལྷ་དང་མི་རྣམས་ལ་ཡང་དོན་མ་ཡིན་པ་དང་། མི་ཕན་པ་དང་། སྡུག་བསྔལ་བར་བྱེད་དོ། །དགེ་སློང་(ཁྱད་,ཁྱེད་)རྣམས་ལ་འདི་ལྟ་བུའི་རྩོད་པའི་རྩ་བ་ནང་ངམ་ཕྱི་རོལ་ན་ཡོད་ལ་བདག་
[34a.7]ཉིད་ཀྱིས་མ་སྤངས་པར་རྗེས་སུ་མཐོང་བ་དང་། དེ་ལ་ཁྱེད་དང་ལྷན་ཅིག་ཏུ་མཐུན་ཞིང་ཤིན་ཏུ་དགའ་བར་བྱོས་ལ་རབ་ཏུ་དད་པའི་བརྩོན་འགྲུས་དང་བརྩལ་བ་དང་སྤྲོ་བ་སྐྱེད་ཅིག །སྤྲོ་བ་བསྐྱེད་ནས་རྩོད་པའི་རྩ་བ་དེ་མ་བཏང་གི་བར་དུ་དྲན་པ་དང་། ཤེས་པ་མི་གཏང་བར་བརྩོན་
[34b]
[34b.1]པར་བྱོས་ཤིག །དེ་བཞིན་དུ་དགེ་སློང་ཁྱེད་ཅག་གིས་རྩོད་པའི་རྩ་བ་ནང་ངམ་ཕྱི་རོལ་ན་ཡོད་པ་མ་སྤངས་པ་མཐོང་ན། དེར་ཁྱེད་དང་ལྷན་ཅིག་ཏུ་མཐུན་ཞིང་དགའ་བར་བྱོས་ལ་སེམས་ཀྱིས་ཤིན་ཏུ་བསྲུང་བའི་དྲན་པས་རྩོད་པའི་རྩ་བ་དེའི་ཉེས་པ་ཟད་པར་མ་གྱུར་གྱི་བར་དུ་
[34b.2]བརྩོན་པར་བྱོས་ཤིག་དང་། ཁྱེད་ཀྱི་རྩོད་པའི་རྩ་བ་དེ་ཡང་དག་པར་བཅོམ་ནས་ཕྱིས་ཀྱང་མི་འབྱུང་བར་འགྱུར་རོ། །ཁོན་དུ་འཛིན་པ་ཇི་ལྟ་བ་དེ་བཞིན་དུ་འཆབ་པ་དང་། འཚིག་པ་དང་། ཕྲག་དོག་དང་། འཇུངས་པ་དང་། གཡོ་དང་། སྒྱུ་དང་། ངོ་ཚ་མེད་པ་དང་། མི་
[34b.3]འཛེམ་པ་དང་། རང་གི་ལྟ་བ་སྙེམས་པར་གྱུར་པ་རྣམས་ཡིན་ཏེ། བབ་བབ་ཏུ་འཛིན་པ་སྤང་དཀའ་བའི་ཚིག་རྣམས་རྒྱས་པར་བརྗོད་པར་བྱའོ། །བསྒོ་བ་རྣམ་པ་དྲུག་སྟེ། སངས་རྒྱས་ཀྱིས་བསྒོ་བ་དང་། དགེ་འདུན་གྱིས་བསྒོ་བ་དང་། སློབ་དཔོན་གྱིས་བསྒོ་བ་དང་། 
[34b.4]མཁན་པོས་བསྒོ་བ་དང་། རྒྱལ་པོས་བསྒོ་བ་དང་། རྐུན་པོས་བསྒོ་བའོ། །དགེ་བསྙེན་ཕས་བྱར་མི་རུང་བའི་ལས་དྲུག་སྟེ། སེམས་ཅན་འཚོང་བ་དང་། མཚོན་ཆ་འཚོང་བ་དང་། ཆང་འཚོང་བ་དང་། དུག་འཚོང་བ་དང་། རྒྱ་སྐྱེགས་ཀྱི་ལས་དང་། འབྲུ་མར་བྱེད་པའི་
[34b.5]ལས་སོ། །ནག་པོར་བསྟན་པ་དྲུག་སྟེ། འདི་ལྟར་དགེ་སློང་དག་ལ་དགེ་སློང་ཞིག་འདི་སྐད་དུ་ཚེ་དང་ལྡན་པ་ཁོ་བོས་ནི་བཅོམ་ལྡན་འདས་ལས་མངོན་སུམ་དུ་ཐོས། མངོན་སུམ་དུ་བླངས་ཏེ། འདི་ནི་ཆོས་སོ། །འདི་ནི་འདུལ་བའོ། །འདི་ནི་སྟོན་པས་བསྟན་པའོ་ཞེས་ཟེར་ན། དགེ་
[34b.6]སློང་དེས་སྨྲས་པ་དེ་ལ་སྤྲོ་བར་ཡང་མི་བྱ། སྨད་པར་ཡང་མི་བྱ་སྟེ། སྤྲོ་བར་ཡང་མི་བྱ། སྨད་པར་ཡང་མི་བྱ་བར་ཚིག་དང་དོན་དང་འབྲུ་རྣམས་ཟུང་ལ་མདོ་སྡེ་དང་གཏུགས་ཤིང་འདུལ་བ་ལ་ལྟོས་ཤིག །དེ་སྟེ་མདོ་སྡེ་དང་གཏུགས། འདུལ་བ་ལ་བལྟས་ཀྱང་མདོ་སྡེ་དང་ཡང་མི་
[34b.7]མཐུན། འདུལ་བ་ལས་ཀྱང་མི་འབྱུང་ཆོས་ཉིད་དང་ཡང་འགལ་ན་དགེ་སློང་དེ་ལ་འདི་སྐད་དུ་ཇི་ལྟར་ཚེ་དང་ལྡན་པ་ཁྱོད་ཀྱི་ཆོས་འདི་ནི་བཅོམ་ལྡན་འདས་ཀྱིས་མ་གསུངས་སོ། །ཡང་ན་ཚེ་དང་ལྡན་པས་ཆོས་འདི་ལོག་པར་བཟུང་ངོ་། །དེ་ལྟ་བས་ན་ཁོ་བོས་ཆོས་འདི་མདོ་སྡེ་དང་ཡང་
[35a]
[35a.1]གཏུགས། འདུལ་བ་ལ་ཡང་བལྟས་ན། མདོ་སྡེ་དང་ཡང་མི་མཐུན། འདུལ་བ་ལས་ཀྱང་མི་འབྱུང་། ཆོས་ཉིད་དང་ཡང་འགལ་བས་འདི་ནི་ཆོས་མ་ཡིན། འདི་ནི་འདུལ་བ་མ་ཡིན། འདི་ནི་སྟོན་པས་བསྟན་པ་མ་ཡིན་པར་ཤེས་པར་བྱོས་ལ་བོར་ཅིག་ཅེས་སྒོ་
[35a.2]ཤིག །གཞན་ཡང་དགེ་སློང་དག་ལ་དགེ་སློང་ཞིག་འདི་སྐད་དུ་ཚེ་དང་ལྡན་པ་དག་གནས་འདི་ཞེས་བྱ་བ་ན་གནས་བརྟན་དུ་བཅས་སོ་སོར་ཐར་པ་བཅས་པའི་དགེ་སློང་གི་དགེ་འདུན་ཆེན་པོ་དག་གནས་ཏེ། ཚེ་དང་ལྡན་པ་ཁོ་བོས་ནི་དགེ་སློང་གི་དགེ་འདུན་དེ་དག་ལས་མངོན་སུམ་དུ་
[35a.3]ཐོས། མངོན་སུམ་དུ་བླངས་པས་འདི་ནི་ཆོས་སོ། །འདི་ནི་འདུལ་བའོ། །འདི་ནི་སྟོན་པས་བསྟན་པའོ་ཞེས་ཟེར་ན། དགེ་སློང་དེས་དེ་ལ་སྤྲོ་བ་དང་། སྨད་པར་མི་བྱ་བར་ཚིག་དང་དོན་དང་འབྲུ་རྣམས་ཟུང་ལ་མདོ་སྡེ་དང་གཏུགས་ཤིང་། འདུལ་བ་ལ་ལྟོས་ཤིག །དེ་སྟེ་
[35a.4]མདོ་སྡེ་དང་གཏུགས། འདུལ་བ་ལ་བལྟས་ཀྱང་། མདོ་སྡེ་དང་ཡང་མི་མཐུན། འདུལ་བ་ལས་ཀྱང་མི་འབྱུང་ལ། ཆོས་ཉིད་དང་འགལ་ན། དགེ་སློང་དེ་ལ་འདི་སྐད་དུ་ཚེ་དང་ལྡན་པ་ཁྱོད་ཀྱིས་གནས་བརྟན་དང་བཅས། སོ་སོར་ཐར་པ་དང་བཅས་པའི་དགེ་སློང་གི་
[35a.5]དགེ་འདུན་གྱི་ཆོས་སུ་འདུ་ཤེས། འདུལ་བར་འདུ་ཤེས་ཏེ་ཆོས་མ་ཡིན་འདུལ་བ་མ་ཡིན་པ་སྨྲས་སོ། །ཡང་ན་ཚེ་དང་ལྡན་པ་ཉིད་ཀྱིས་ཆོས་འདི་ལ་ལོག་པར་བཟུང་ངོ་། །དེ་ལྟ་བས་ན་ཆོས་འདི་དག་ནི་མདོ་སྡེ་དང་ཡང་གཏུགས། འདུལ་བ་ལ་ཡང་བལྟས་ན་མདོ་སྡེ་དང་ཡང་
[35a.6]མི་མཐུན། འདུལ་བ་ལས་ཀྱང་མི་འབྱུང་ལ་ཆོས་ཉིད་དང་ཡང་འགལ་བས་ན་འདི་ནི་ཆོས་མ་ཡིན། འདི་ནི་འདུལ་བ་མ་ཡིན། འདི་ནི་སྟོན་པས་བསྟན་པ་མ་ཡིན་པར་ཤེས་པར་བྱོས་ལ་བོར་ཅིག་ཅེས་སྒོ་ཤིག །གཞན་ཡང་དགེ་སློང་ཞིག་འདི་སྐད་དུ་དགེ་སློང་དག་གནས་
[35a.7]འདི་ཞེས་བྱ་བ་ན་དགེ་སློང་མདོ་སྡེ་འཛིན་པ། འདུལ་བ་འཛིན་པ། མ་ལྟ་བུ་འཛིན་པ་མང་ཞིག་གནས་ཏེ། ཚེ་དང་ལྡན་པ་དགེ་སློང་དེ་དག་ལ་བདག་གིས་མངོན་སུམ་དུ་ཐོས། མངོན་སུམ་དུ་བླངས་ཏེ། འདི་ནི་ཆོས་སོ། །འདི་ནི་འདུལ་བའོ། །འདི་ནི་སྟོན་པས་བསྟན་
[35b]
[35b.1]པའོ་ཞེས་ཟེར་བ་ནས། དགེ་སློང་དེ་ལ་འདི་སྐད་ཅེས་བྱ་བ་སྨྲོས་ཤིག་ཅེས་བྱ་བའི་བར་དུ་སྔ་མ་དེ་བཞིན་ཏེ། ཇི་ལྟར་ཚེ་དང་ལྡན་པ་དགེ་སློང་དེ་དག་གིས་ནི་ཆོས་སུ་འདུ་ཤེས། འདུལ་བར་འདུ་ཤེས་ཏེ། ཆོས་མ་ཡིན་པ་དང་། འདུལ་བ་མ་ཡིན་པར་སྨྲས་སོ། །ཡང་
[35b.2]ན་ཚེ་དང་ལྡན་པ་ཉིད་ཀྱིས་ཆོས་འདི་དག་ལོག་པར་བཟུང་ངོ་། །འདི་ལྟར་ཆོས་འདི་མདོ་སྡེ་དང་གཏུགས། འདུལ་བ་ལ་བལྟས་ན་མདོ་སྡེ་དང་ཡང་མི་མཐུན། འདུལ་བ་ལས་ཀྱང་མི་འབྱུང་། ཆོས་ཉིད་དང་ཡང་འགལ་ཏེ། འདི་ནི་ཆོས་མ་ཡིན། འདུལ་བ་མ་ཡིན། 
[35b.3]སྟོན་པས་བསྟན་པ་མ་ཡིན་པར་ཤེས་པར་བྱོས་ལ་བོར་ཅིག་ཅེས་སྒོ་ཤིག །གཞན་ཡང་དགེ་སློང་ཞིག་དགེ་སློང་དག་ལ་འདི་སྐད་དུ་ཚེ་དང་ལྡན་པ་གནས་འདི་ཞེས་བྱ་བའི་ནང་ན་དགེ་སློང་གི་གནས་བརྟན་གྱི་ནང་ནས་གནས་བརྟན་གང་ཡང་རུང་བ་དང་། གཙོ་བོའི་ནང་ན་གཙོ་
[35b.4]བོ་གང་ཡང་རུང་བའི་དགེ་སློང་དག་གནས་ཏེ། ཚེ་དང་ལྡན་པ་དགེ་སློང་དེ་དག་ལས་བདག་གིས་མངོན་སུམ་དུ་ཐོས། མངོན་སུམ་དུ་བཟུང་བས་ན་འདི་ནི་ཆོས་སོ། །འདི་ནི་འདུལ་བའོ། །འདི་ནི་སྟོན་པས་བསྟན་པའོ་ཞེས་བྱ་བ་ནས། དགེ་སློང་དེ་ལ་འདི་སྐད་སྨྲོས་ཤིག་
[35b.5]ཅེས་བྱ་བའི་བར་དུ་སྔ་མ་བཞིན་ཏེ། ཇི་ལྟར་ཚེ་དང་ལྡན་པ་གནས་བརྟན་གྱི་ནང་ན་གནས་བརྟན་གང་ཡང་རུང་བ་དང་། གཙོ་བོའི་ནང་ན་གཙོ་བོ་གང་ཡང་རུང་བའི་དགེ་སློང་གིས་འདི་ལ། ཆོས་སུ་འདུ་ཤེས་འདི་ལ་འདུལ་བར་འདུ་ཤེས་ཏེ་ཆོས་མ་ཡིན། འདུལ་བ་མ་ཡིན་པར་
[35b.6]སྨྲས་སོ། །ཡང་ན་ཚེ་དང་ལྡན་པ་ཉིད་ཀྱིས་ཆོས་འདི་ལོག་པར་བཟུང་ངོ་། །ཞེས་བྱ་བ་ནས་ཤེས་པར་བྱོས་ལ་བོར་ཅིག་ཅེས་བྱ་བའི་བར་དུ་སྔ་མ་བཞིན་ནོ། །གཞན་ཡང་དགེ་སློང་ཞིག་ལ་དགེ་སློང་ཞིག་གིས་འདི་སྐད་ཅེས་སྨྲས་ཏེ། ཚེ་དང་ལྡན་པ་གནས་འདི་ཞེས་བྱ་བ་ན་
[35b.7]དགེ་བསྙེན་དད་པ་ཡིད་ཆེས་པ་ཞིག་ཡོད་དེ། ཚེ་དང་ལྡན་པ་ཁོ་བོས་ནི་དགེ་བསྙེན་དེ་ལས་མངོན་སུམ་དུ་ཐོས། མངོན་སུམ་དུ་བླངས་ན་འདི་ནི་ཆོས་སོ། །འདི་ནི་འདུལ་བའོ། །འདི་ནི་སྟོན་པས་བསྟན་པའོ་ཞེས་བྱ་བ་ནས། དགེ་སློང་དེ་ལ་འདི་སྐད་ཅེས་སྨྲོས་ཤིག་
[36a]
[36a.1]ཅེས་བྱ་བའི་བར་དུ་སྔ་མ་བཞིན་ནོ། །ཇི་ལྟར་ཚེ་དང་ལྡན་པ་ཁྱོད་དགེ་བསྙེན་གྱིས་ཆོས་སུ་འདུ་ཤེས། འདུལ་བར་འདུ་ཤེས་ནས་ཆོས་མ་ཡིན་པ་དང་། འདུལ་བ་མ་ཡིན་པར་སྨྲས་སོ། །ཡང་ན་ནི་ཚེ་དང་ལྡན་པ་ཉིད་ཀྱིས་ཆོས་འདི་དག་ལོག་པར་བཟུང་ངོ་ཞེས་བྱ་
[36a.2]བ་ནས་ཤེས་པར་བྱོས་ལ་བོར་ཅིག་ཅེས་བྱ་བའི་བར་དུ་སྔ་མ་བཞིན་ནོ། །གཞན་ཡང་དགེ་སློང་དག་ལ་དགེ་སློང་ཞིག་འདི་སྐད་སྨྲས་ཏེ། ཚེ་དང་ལྡན་པ་ཁོ་བོས་ནི་ལྷ་རྣམས་ལས་མངོན་སུམ་དུ་ཐོས་ཏེ། འདི་ནི་ཆོས་སོ། །འདི་ནི་འདུལ་བའོ། །འདི་ནི་སྟོན་པས་བསྟན་
[36a.3]པའོ་ཞེས་བྱ་བ་ནས། དགེ་སློང་དེ་ལ་འདི་སྐད་སྨྲོས་ཤིག་ཅེས་བྱ་བའི་བར་དུ་སྔ་མ་བཞིན་ཏེ། ཇི་ལྟར་ཚེ་དང་ལྡན་པ་ཁྱོད་ལ་ལྷ་རྣམས་ཀྱིས་ཆོས་སུ་འདུ་ཤེས། འདུལ་བར་འདུ་ཤེས་ནས་ཆོས་མ་ཡིན་པ་དང་། འདུལ་བ་མ་ཡིན་པར་སྨྲས་སོ། །ཡང་ན་ཚེ་དང་ལྡན་པ་ཉིད་
[36a.4]ཀྱིས་ཆོས་འདི་དག་ལོག་པར་བཟུང་ངོ་ཞེས་བྱ་བ་ནས་ཤེས་པར་བྱོས་ལ་བོར་ཅིག་ཅེས་བྱ་བའི་བར་དུ་སྔ་མ་བཞིན་ནོ། །བསྟན་པ་ཆེན་པོ་དྲུག་ཅེས་བྱ་བ་ནི་འདི་ལྟར་དགེ་སློང་དག་ལ་དགེ་སློང་ཞིག་འདི་སྐད་དུ་ཚེ་དང་ལྡན་པ་བདག་གིས་བཅོམ་ལྡན་འདས་ལས་མངོན་སུམ་དུ་ཐོས། མངོན་
[36a.5]སུམ་དུ་བླངས་ཏེ། འདི་ནི་ཆོས་སོ། །འདི་ནི་འདུལ་བའོ། །འདི་ནི་སྟོན་པས་བསྟན་པའོ་ཞེས་ཟེར་ན། དགེ་སློང་དེས་སྨྲས་པ་དེ་ལ་སྤྲོ་བར་ཡང་མི་བྱ་སྨད་པར་མི་བྱ་སྟེ། སྤྲོ་བར་མི་བྱ་སྨད་པར་མི་བྱ་བར་ཚིག་དང་དོན་དང་འབྲུ་རྣམས་བཟུང་སྟེ་མདོ་སྡེ་དང་གཏུགས་པར་བྱའོ། །
[36a.6]འདུལ་བ་ལ་བལྟ་བར་བྱའོ། །དེ་སྟེ་མདོ་སྡེ་དང་གཏུགས། འདུལ་བ་ལ་བལྟས་ཀྱང་མདོ་སྡེ་དང་མཐུན། འདུལ་བ་ལས་ཀྱང་འབྱུང་། ཆོས་ཉིད་དང་ཡང་མི་འགལ་ན་དགེ་སློང་དེ་ལ་འདི་སྐད་དུ་སྨྲོས་ཤིག །ཇི་ལྟར་ཚེ་དང་ལྡན་པ་ཆོས་འདི་དག་ནི་བཅོམ་ལྡན་འདས་ཀྱིས་
[36a.7]གསུངས་ཏེ། ཚེ་དང་ལྡན་པས་ཀྱང་ཆོས་དེ་དག་ལེགས་པར་བཟུང་ངོ་། །དེ་ལྟ་བས་ན་ཆོས་འདི་དག་མདོ་སྡེ་དང་གཏུགས། འདུལ་བ་ལ་བལྟས་ན་མདོ་སྡེ་དང་ཡང་མཐུན། འདུལ་བ་ལས་འབྱུང་ལ། ཆོས་ཉིད་དང་ཡང་མི་འགལ་བས་ན། འདི་ནི་ཆོས་སོ། །འདི་ནི་འདུལ་
[36b]
[36b.1]བའོ། །འདི་ནི་སྟོན་པས་བསྟན་པ་ཡིན་པར་ཤེས་པར་བྱོས་ལ་གཟུང་བར་བྱའོ། །ལུང་བསྒོ་བ་ཆེན་པོ་འདི་དྲུག་རྒྱས་པར་དཀར་པོའི་ཕྱོགས་སུ་ཡང་དེ་བཞིན་དུ་བརྗོད་པར་བྱའོ། །བསྟབས་པ་རྣམ་པ་དྲུག་སྟེ། དགེ་སློང་ལ་བསྟབས་པ་དང་། དགེ་སློང་མ་ལ་བསྟབས་
[36b.2]པ་དང་། གཉིས་ཀ་ལ་བསྟབས་པ་དང་། སོ་སོར་བསྟབས་པ་དང་། གང་ཟག་ལ་བསྟབས་པ་དང་། སེམས་བསྐྱེད་པས་བསྟབས་པའོ། །གཞན་ཡང་བསྟབས་པ་དྲུག་སྟེ། དད་པས་བསྟབས་པ་དང་། ཡོངས་སུ་དག་པས་བསྟབས་པ་དང་། ཟང་ཟིང་
[36b.3]བསྟབས་པ་དང་། ཡོ་བྱད་བསྟབས་པ་དང་། སྨན་བསྟབས་པ་དང་། དུས་སུ་བསྟབས་པའོ། །ཉམས་པ་དྲུག་སྟེ། བདག་ཉམས་པ་དང་། གཞན་ཉམས་པ་དང་། ཚུལ་ཁྲིམས་ཉམས་པ་དང་། ལྟ་བ་ཉམས་པ་དང་། སྤྱོད་པ་ཉམས་པ་དང་། འཚོ་བ་
[36b.4]ཉམས་པའོ། །ཕུན་སུམ་ཚོགས་པ་དྲུག་སྟེ། བདག་ཕུན་སུམ་ཚོགས་པ་དང་། གཞན་ཕུན་སུམ་ཚོགས་པ་དང་། ཚུལ་ཁྲིམས་ཕུན་སུམ་ཚོགས་པ་དང་། ལྟ་བ་ཕུན་སུམ་ཚོགས་པ་དང་། སྤྱོད་པ་ཕུན་སུམ་ཚོགས་པ་དང་། འཚོ་བ་ཕུན་སུམ་ཚོགས་
[36b.5]པའོ།། །།འདུལ་བ་གཞུང་དམ་པ། བམ་པོ་ཉི་ཤུ་བདུན་པ། མདོར་ན། མགུ་བར་བྱེད་དང་རྐུ་བ་དང་། །མངོན་སུམ་གྱུར་པ་དེ་བཞིན་ཏེ། །ཉམས་པར་གྱུར་དང་མ་གྱུར་དང་། །ལས་རྣམས་དྲུག་དང་བསྟན་པའོ། །མགུ་བར་བྱེད་ཅེས་
[36b.6]བྱ་བ་ནི་སྟོན་པ་དང་ཚངས་པ་མཚུངས་པར་སྤྱོད་པ་མཁས་པ་རྣམས་ལ་བདག་གི་ལུས་བྱམས་པ་དང་ལྡན་པ་ཉེ་བར་གནས་པར་གྱུར་ཅིག་ཅེས་བྱ་བའི་ཆོས་འདི་ནི་མགུ་བར་བྱེད་པ་སྟེ། དགའ་བར་བྱེད། བླ་མར་བྱེད་པ་ཡིད་དུ་འོང་བ་དགའ་བར་བྱ་བ་དང་། བླ་མར་བྱ་བ་དང་། 
[36b.7]བཀུར་སྟིར་བྱ་བ་དང་། བསྒོམ་པར་བྱ་བ་དང་། གཟུང་བར་བྱ་བ་དང་། མཐུན་པར་བྱ་བ་དང་། མི་འཁོན་པར་བྱ་བ་དང་། མི་རྩོད་པར་བྱ་བ་དང་། དངོས་པོ་གཅིག་ཏུ་འགྱུར་བའི་ཕྱིར་ངག་གི་ལས་བྱམས་པ་དང་། ཡིད་ཀྱི་ལས་བྱམས་པ་འཇུག་གོ། །གང་ཆོས་
[37a]
[37a.1]བཞིན་དུ་ཆོས་ཀྱི་རྙེད་པ་དེ་ཆུང་ངུ་ན་ལྷུང་བཟེད་ཀྱི་ནང་དུ་འོངས་པའམ། ལྷུང་བཟེད་ཀྱི་འཁོར་དུ་གཏོགས་པ་དེ་ལྟ་བུའི་རྙེད་པ་ནི་ཚངས་པ་མཚུངས་པར་སྤྱོད་པ་མཁས་པ་རྣམས་དང་ཐུན་མོང་བར་སྤྱད་པར་བྱའོ་ཞེས་བྱ་བའི་ཆོས་འདི་ནི་མགུ་བར་བྱེད་པའོ། །དངོས་
[37a.2]པོ་གཅིག་ཏུ་འགྱུར་བའི་ཕྱིར་འཇུག་གོ་ཞེས་བྱ་བའི་བར་དུ་སྔ་མ་བཞིན་ཏེ། གང་ཚུལ་ཁྲིམས་འདི་དག་མ་རལ་བ། མ་ཞིག་པ། མ་འདྲེས་པ། རྙོག་པ་ཅན་དུ་མ་གྱུར་པ། མ་ཉམས་པ། སྐྱོན་མེད་པ། ལེགས་པར་རྫོགས་པ། ལེགས་པར་མནོས་པ། མཁས་པ་
[37a.3]རྣམས་ཀྱིས་བསྟོད་པ་དེ་ལྟ་བུའི་ཚུལ་ཁྲིམས་ལ་ཚངས་པ་མཚུངས་པར་སྤྱོད་པ་མཁས་པ་རྣམས་དང་ལྷན་ཅིག་ཏུ་ཚུལ་ཁྲིམས་ཐུན་མོང་དུ་གྱུར་ཅིག་ཅེས་བྱ་བའི་ཆོས་འདི་ནི་མགུ་བར་བྱེད་པའོ། །གཅིག་ཏུ་འགྱུར་བའི་ཕྱིར་འཇུག་གོ་ཞེས་བྱ་བའི་བར་དུ་སྔ་མ་བཞིན་ཏེ། འཕགས་
[37a.4]པ་རྣམས་སྡུག་བསྔལ་ཡང་དག་པར་ཟད་པར་བྱ་བ་དང་། སྡུག་བསྔལ་གྱི་མཐར་ཕྱིན་པར་བྱ་བའི་ཕྱིར་འབྱུང་བར་བྱེད་པ་དང་། ངེས་པར་བྱུང་བའི་ལྟ་བ་གང་ཡིན་པ་དེ་ཚངས་པ་མཚུངས་པར་སྤྱོད་པ་མཁས་པ་རྣམས་དང་ལྷན་ཅིག་ཏུ་ལྟ་བ་ལ་ཐུན་མོང་བར་གྱུར་ཅིག་ཅེས་བྱ་བའི་
[37a.5]ཆོས་འདི་ནི་མགུ་བར་བྱེད་པ་སྟེ། གཅིག་ཏུ་འགྱུར་བའི་ཕྱིར་འཇུག་གོ་ཞེས་བྱ་བའི་བར་དུ་སྔ་མ་བཞིན་ནོ། །རྐུ་བ་དྲུག་ལ་འཇབ་བུས་རྐུ་བ་དང་། སྒྱུས་རྐུ་བ་དང་། མཐུས་རྐུ་བ་དང་། ཕྱིར་སྦྱིན་ནོ་ཞེས་ནས་རྐུ་བ་དང་། བརྣོགས་ཏེ་རྐུ་བ་དང་། གཞན་ལ་བསྡོས་
[37a.6]ནས་རྐུ་བའོ། །གནས་དྲུག་མངོན་སུམ་དུ་གྱུར་པ་ལ་བསྙེན་པར་རྫོགས་པར་བྱ་སྟེ། སྟོན་པ་མངོན་སུམ་དུ་གྱུར་པ་དང་། ཆོས་མངོན་སུམ་དུ་གྱུར་པ་དང་། དགེ་འདུན་མངོན་སུམ་དུ་གྱུར་པ་དང་། ཡོངས་སུ་དག་པ་མངོན་སུམ་དུ་གྱུར་པ་དང་། སློབ་དཔོན་མངོན་སུམ་དུ་
[37a.7]གྱུར་པ་དང་། མཁན་པོ་མངོན་སུམ་དུ་གྱུར་པའོ། །ཆོས་དྲུག་ནི་སྟོན་པས་བསྟན་པ་ཉམས་པར་བྱེད་པའི་རྒྱུར་འགྱུར་ཏེ། ལས་ལ་དགའ་བར་གྱུར་པ་དང་། སྨྲ་བ་ལ་དགའ་བར་གྱུར་པ་དང་། ཉལ་བ་ལ་དགའ་བ་དང་། འདུ་འཛིའི་གཏམ་ལ་དགའ་བ་དང་། རྙེད་པ་དང་
[37b]
[37b.1]བཀུར་སྟི་དང་གྲགས་པ་མི་སྤོང་བ་ལ་དགའ་ཞིང་མི་སྤོང་བ་ལ་མོས་པས་སྤོང་བ་ལ་མི་དགའ་ཞིང་རྣལ་འབྱོར་དུ་མི་འཇུག་པ་དང་། སྒོམ་པ་ལ་མི་དགའ་ཞིང་སྒོམ་པ་ལ་མི་མོས་པར་གྱུར་པས་སྒོམ་པ་ལ་མི་དགའ་ཞིང་རྣལ་འབྱོར་དུ་མི་འཇུག་པའོ། །ཆོས་དྲུག་ནི་སྟོན་པས་བསྟན་
[37b.2]པ་མི་ཉམས་པའི་རྒྱུར་འགྱུར་ཏེ། ལས་ལ་མི་དགའ་བར་གྱུར་པ་དང་། སྨྲ་བ་ལ་མི་དགའ་བ་དང་། ཉལ་བ་ལ་མི་དགའ་བ་དང་། འདུ་འཛིའི་གཏམ་ལ་མི་དགའ་བ་དང་། རྙེད་པ་དང་བཀུར་སྟི་ལ་མི་དགའ་ཞིང་། སྤོང་བ་ལ་དགའ་ཞིང་སྤོང་བ་ལ་མོས་པར་གྱུར་
[37b.3]པས་སྤོང་བ་ལ་དགའ་ཞིང་རྣལ་འབྱོར་དུ་འཇུག་པ་དང་། སྒོམ་པ་ལ་དགའ་ཞིང་སྒོམ་པ་ལ་མོས་པར་གྱུར་པས་སྒོམ་པ་ལ་དགའ་ཞིང་སྒོམ་པ་ལ་མོས་ཏེ་རྣལ་འབྱོར་དུ་འཇུག་པའོ། །ཆོས་དེ་དྲུག་ནི་སྟོན་པས་བསྟན་པའི་རྒྱུར་འགྱུར་ཏེ། དགེ་སློང་ཁྱེད་ཅག་གིས་ཤེས་པར་
[37b.4]བྱོས་ཤིག །ཆོས་འདི་དག་ནི་ཀུན་ཏུ་འདོད་ཆགས་པའི་རྒྱུར་འགྱུར། ཀུན་ཏུ་ཞེ་སྡང་བ་དང་། ཀུན་ཏུ་གཏི་མུག་པ་དང་། ཀུན་ཏུ་སྦྱོར་བ་དང་། ཀུན་ཏུ་ཉོན་མོངས་པ་དང་། རབ་ཏུ་སྤྲོས་པ་རྣམས་ཀྱི་རྒྱུར་འགྱུར་བ་འདི་ནི་ཆོས་མ་ཡིན། འདི་ནི་འདུལ་བ་མ་ཡིན། འདི་ནི་
[37b.5]སྟོན་པས་བསྟན་པ་མ་ཡིན་གྱིས་ཁྱེད་ཀྱིས་རྟོགས་པར་ཤེས་པར་གྱིས་ཤིག །ཆོས་དྲུག་ནི་སྟོན་པས་བསྟན་པའི་རྒྱུར་འགྱུར་ཏེ། དགེ་སློང་དག་ཁྱེད་ཀྱིས་འདི་དག་ཤེས་པར་གྱིས་ཤིག །ཆོས་འདི་དག་ནི་ཀུན་ཏུ་འདོད་ཆགས་པའི་རྒྱུར་མི་འགྱུར། ཀུན་ཏུ་ཞེ་མི་སྡང་བ་དང་། ཀུན་
[37b.6]ཏུ་གཏི་མི་མུག་པ་དང་། ཀུན་ཏུ་མི་སྦྱོར་བ་དང་། རྣམ་པར་བྱང་བ་དང་། མ་སྤྲོས་པ་རྣམས་ཀྱི་རྒྱུར་འགྱུར་བ་འདི་ནི་ཆོས་སོ། །འདི་ནི་འདུལ་བའོ། །འདི་ནི་སྟོན་པས་བསྟན་པ་སྟེ་ཁྱོད་ཀྱིས་རྟོགས་པར་བྱོས་ཤིག །གཞན་ཡང་ཆོས་དེ་དྲུག་ནི་སྟོན་པས་བསྟན་པའི་རྒྱུར་འགྱུར་
[37b.7]ཏེ། དགེ་སློང་དག་ཁྱེད་ཀྱིས་འདི་དག་ཤེས་པར་གྱིས་ཤིག །ཆོས་འདི་དག་ནི་ཆོག་མི་ཤེས་པའི་རྒྱུར་འགྱུར་ཏེ། མགུ་མི་མྱོང་བ་དང་། དགང་དཀའ་བ་དང་། གསོ་དཀའ་བ་དང་། འདོད་པ་མང་བ་རྣམས་ཀྱི་རྒྱུར་འགྱུར་བ་འདི་ནི་ཆོས་མ་ཡིན། འདི་ནི་འདུལ་བ་མ་ཡིན། 
[38a]
[38a.1]འདི་ནི་སྟོན་པས་བསྟན་པ་མ་ཡིན་གྱིས་ཁྱོད་ཀྱིས་རྟོགས་པར་ཤེས་པར་གྱིས་ཤིག །ཆོས་དེ་དྲུག་ནི་སྟོན་པས་བསྟན་པའི་རྒྱུར་འགྱུར་ཏེ། དགེ་སློང་དག་ཁྱེད་ཀྱིས་འདི་དག་ཤེས་པར་གྱིས་ཤིག །ཆོས་འདི་དག་ནི་ཆོག་ཤེས་པའི་རྒྱུར་འགྱུར་ཏེ། མགུ་སླ་
[38a.2]བ་དང་། གསོ་སླ་བ་དང་། དགང་སླ་བ་དང་། འདོད་པ་མི་མང་བའི་རྒྱུར་འགྱུར་བ་འདི་ནི་ཆོས་སོ། །འདི་ནི་འདུལ་བའོ། །འདི་ནི་སྟོན་པས་བསྟན་པ་སྟེ། ཁྱོད་ཀྱིས་གཏན་ལ་བབ་པར་ཤེས་པར་གྱིས་ཤིག །མདོར་ན། ནོར་དང་སྟོབས་དང་ཞི་གནས་དང་། །
[38a.3]ཉམས་པ་དག་དང་གོས་རྣམས་དང་། །ཡོན་ཏན་འགྲོ་བར་མི་བྱེད་དང་། །ཆོས་མིན་དགེ་འདུན་སྤྱོད་པའོ། །ནོར་བདུན་ཏེ་དད་པའི་ནོར་དང་། ཚུལ་ཁྲིམས་ཀྱི་ནོར་དང་། ཁྲེལ་ཡོད་པའི་ནོར་དང་། འཛེམ་པའི་ནོར་དང་། ཐོས་པའི་ནོར་དང་། གཏོང་བའི་ནོར་དང་། 
[38a.4]ཤེས་རབ་ཀྱི་ནོར་དང་བདུན་ནོ། །སྟོབས་བདུན་ཏེ། དད་པའི་སྟོབས་དང་། བརྩོན་འགྲུས་ཀྱི་སྟོབས་དང་། དྲན་པའི་སྟོབས་དང་། ཏིང་ངེ་འཛིན་གྱི་སྟོབས་དང་། ཤེས་རབ་ཀྱི་སྟོབས་དང་། ཁྲེལ་ཡོད་པའི་སྟོབས་དང་། འཛེམ་པའི་སྟོབས་སོ། །རྩོད་པ་ཞི་བར་བྱེད་པའི་
[38a.5]ཆོས་བདུན་ཏེ། མངོན་སུམ་དུ་འདུལ་བ་དང་། དྲན་པས་འདུལ་བ་དང་། མ་རྨོངས་པས་འདུལ་བ་དང་། ཚུལ་ཤིང་གང་མང་བ་དང་། དེའི་དངོས་པོ་ཉིད་ཚོལ་བ་དང་། དམ་བཅས་འཇུག་པ་དང་། རྩྭ་འདིང་བ་ལྟ་བུ་རྣམས་སོ། །ཉམས་པའི་ཆོས་བདུན་ཏེ། སངས་རྒྱས་ལ་རིམ་གྲོ་
[38a.6]མེད་པར་སྤྱོད་པ་དང་། ཆོས་དང་། དགེ་འདུན་དང་། བསླབ་པ་དང་། བག་ཡོད་པ་དང་། གདིང་བ་དང་། ཏིང་ངེ་འཛིན་རྣམས་ལ་རིམ་གྲོ་མེད་པར་སྤྱོད་པའོ། །ཉམས་པ་མེད་པའི་ཆོས་བདུན་ཏེ། སངས་རྒྱས་ལ་རིམ་གྲོ་དང་བཅས་པར་སྤྱོད་པ་དང་། ཆོས་དང་། 
[38a.7]དགེ་འདུན་དང་། བསླབ་པ་དང་། བག་ཡོད་པ་དང་། གདིང་བ་དང་། ཏིང་ངེ་འཛིན་རྣམས་ལ་རིམ་གྲོ་དང་བཅས་པ་སྤྱོད་པའོ། །གོས་སུ་རུང་བ་བདུན་ཏེ། བལ་དང་། ལྡུམ་བུ་ཤ་ན་ཀ་དང་། རས་བལ་དང་། ཟར་མ་དང་། རྩྭ་དུ་གུ་ལ་ཀ་དང་། རྩྭ་ཀོ་ཊ་བ་ཀ་དང་། 
[38b]
[38b.1]སྲིན་བལ་རྣམས་སོ། །གོས་སུ་མི་རུང་བ་བདུན་ཏེ། རྔ་མོའི་བལ་དང་། བ་ལང་གི་བལ་དང་། རེའུ་བལ་དང་། རི་དགས་ཀྱི་བལ་དང་། འབྲིའུ་བལ་དང་། འདྲེས་པ་དང་། ཐགས་སུ་མ་བཏགས་པ་རྣམས་སོ། །འདུལ་བ་འཛིན་པའི་གང་ཟག་ལ་ཡོན་ཏན་བདུན་ཡོད་
[38b.2]དེ། རྒྱལ་བའི་ནང་གི་མཛོད་སྲུང་བ་ཡིན། རང་གི་ཚུལ་ཁྲིམས་ཀྱི་ཕུང་པོ་ཤིན་ཏུ་བསྲུངས་ཤིང་ཤིན་ཏུ་སྦས་པ་ཡིན། ལུང་ནོད་ཅིང་སྟོན་པའི་རག་གཞན་ལ་མ་ལུས་པ་ཡིན། འཁོར་བཞི་འདུ་བར་གྱུར་པ་ཡིན། ཐེ་ཚོམ་སྐྱེས་པའི་གང་ཟག་རྣམས་ཀྱི་སྐྱབས་སུ་གྱུར་པ་ཡིན། 
[38b.3]དགེ་འདུན་གྱི་ནང་དུ་འཇིགས་པ་མེད་པར་སྤྱོད་པ་དང་། སེམས་ལ་སྣང་བ་མང་དུ་སྤྱོད་པ་ཡིན་ནོ། །དགེ་སློང་འགྲོ་བར་མི་བྱ་བའི་སྤྱོད་ཡུལ་བདུན་ཏེ། ཤེན་པའི་ཁྱིམ་དང་། རྒྱན་པོ་འགྱེད་པའི་ཁྱིམ་དང་། སྨད་འཚོང་མའི་ཁྱིམ་དང་། ཆང་འཚོང་བའི་ཁྱིམ་དང་། རོལ་
[38b.4]མོ་མཁན་གྱི་ཁྱིམ་དང་། རྒྱལ་པོའི་ཕོ་བྲང་དང་། རིགས་ངན་གྱི་ཁྱིམ་མོ། །དམ་པའི་ཆོས་མ་ཡིན་པ་བདུན་ཏེ། ཆོས་མ་ཡིན་པ་མི་ཤེས་པར་གྱུར་པ་དང་། དོན་མི་ཤེས་པ་དང་། དུས་མི་ཤེས་པ་དང་། ཚོད་མི་ཤེས་པ་དང་། བདག་ཉིད་མི་ཤེས་པ་དང་། འཁོར་
[38b.5]མི་ཤེས་པ་དང་། གང་ཟག་ཕ་རོལ་དང་ཚུ་རོལ་མི་ཤེས་པར་གྱུར་པའོ། །དགེ་འདུན་གྱི་ནང་ན་སྤྱོད་པའི་དགེ་སློང་ཆོས་བདུན་དང་ལྡན་པ་ནི་དགེ་འདུན་གྱི་ནང་དུ་སྤྱོད་པར་མི་བྱ་སྟེ། སྤྲོ་ཐུང་ཞིང་མི་སྲུན་པར་གྱུར་པ་དང་། མང་དུ་སྨྲ་བར་གྱུར་པ་དང་། ཚིག་ཟློས་ཤིང་སྨྲ་བར་
[38b.6]གྱུར་པ་དང་། མ་གཙིགས་པར་སྨྲ་བར་གྱུར་པ་དང་། ཚུ་རོལ་མི་ཤེས་པར་གྱུར་པ་ཡིན་ནོ། །དམ་པའི་ཆོས་བདུན་ཏེ། ཆོས་ཤེས་པར་གྱུར་པ་དང་། དོན་ཤེས་པར་གྱུར་པ་དང་། དུས་ཤེས་པར་གྱུར་པ་དང་། ཚོད་ཤེས་པར་གྱུར་པ་དང་། བདག་ཉིད་ཤེས་པར་
[38b.7]གྱུར་པ་དང་། འཁོར་ཤེས་པར་གྱུར་པ་དང་། གང་ཟག་མི་མཛའ་བ་མང་བར་གྱུར་པ་དང་། རྩོད་པའི་ཐོག་མ་དང་བར་མ་དང་ཐ་མ་ལ་མི་མཁས་པར་གྱུར་པ་དང་། འདྲ་བ་དང་མི་འདྲ་བ་མི་ཤེས་པའོ། །བདུན་པོ་རྫོགས་སོ།། །།མདོར་ན། རྙེད་པ་གཏན་པ་དབྱུང་
[39a]
[39a.1]བ་དང་། །ལྷམ་བྱ་བ་ཡང་དེ་བཞིན་ཏེ། །འཇིག་རྟེན་གྱི་ནི་ཆོས་བརྒྱད་དང་། །དབྱེན་དང་རྩ་བ་མེད་དེ་བཞིན། །རྙེད་པ་བརྒྱད་ཀྱི་མདོ་བར་མ་སྟེ། མཚམས་དང་བྱ་བ་གནས་དང་ནི། །དབྱར་དང་དགེ་འདུན་ལྔ་པོ་དང་། །གང་ཟག་མངོན་སུམ་གྱུར་པ་
[39a.2]དང་། །སོ་སོའི་ཡུལ་གྱི་བརྒྱད་པོའོ། །མཚམས་ཀྱི་ནང་དུ་ཕུལ་བའི་རྙེད་པ་དང་། བྱ་བའི་ཚེ་ཕུལ་བའི་རྙེད་པ་དང་། གནས་པའི་ཚེ་ཕུལ་བའི་རྙེད་པ་དང་། དབྱར་གྱི་རྙེད་པ་དང་། དགེ་འདུན་གྱི་བཅས་པའི་རྙེད་པ་དང་། གང་ཟག་གི་བཅས་པའི་རྙེད་པ་དང་། 
[39a.3]མངོན་སུམ་དུ་གྱུར་པའི་རྙེད་པ་དང་། སོ་སོར་གྱུར་པའི་རྙེད་པ་དང་། བརྒྱད་ཡིན་ནོ། །མ་ལྟ་བུའི་གནས་ལས་གཏན་པ་དབྱུང་བའི་རྒྱུར་འགྱུར་བ་བརྒྱད་དེ་སོང་བ་དང་། འཛིན་པ་དང་། སླར་མི་འོང་སྙམ་པ་དང་། ཆུད་གསན་པ་དང་། ཐོས་པ་དང་། མཚམས་ལས་
[39a.4]འདས་པ་དང་། རེ་ཐག་ཆད་པ་དང་། གསོལ་བའི་ལས་དང་བརྒྱད་ཡིན་ནོ། །དགེ་སློང་གིས་བཅང་བར་མི་བྱ་བའི་ལྷམ་བརྒྱད་དེ། རྩྭ་ཀུ་ཤ་ལས་བྱས་པའི་ལྷམ་དང་། མུན་ཙ་ལས་བྱས་པའི་ལྷམ་དང་། བལ་པ་ཛ་ལས་བྱས་པའི་ལྷམ་དང་། འབྲ་གོ་ལས་བྱས་པའི་ལྷམ་
[39a.5]དང་། སྨྱུག་མ་ལས་བྱས་པའི་ལྷམ་དང་། སྤའི་ལོ་མ་ལས་བྱས་པའི་ལྷམ་དང་། གྲོ་བའི་ལྷམ་མོ། །གཞན་ཡང་དགེ་སློང་གིས་བཅང་བར་མི་བྱ་བའི་ལྷམ་བརྒྱད་དེ། སྐུད་པ་ལས་བྱས་པའི་ལྷམ་དང་། སྒྲ་དང་བཅས་པའི་ལྷམ་དང་། ཀོ་བ་ལས་བྱས་པའི་ལྷམ་དང་། 
[39a.6]ཤིང་ལྷམ་དང་། བ་སོ་ལས་བྱས་པའི་ལྷམ་དང་། ལྕགས་ལས་བྱས་པའི་ལྷམ་དང་། རིན་པོ་ཆེ་ལས་བྱས་པའི་ལྷམ་དང་། ཤུན་ཕྲགས་ལས་བྱས་པའི་ལྷམ་རྣམས་སོ། །འཇིག་རྟེན་གྱི་ཆོས་བརྒྱད་དེ། རྙེད་པ་དང་། མ་རྙེད་པ་དང་། གྲགས་པ་དང་། མ་གྲགས་
[39a.7]པ་དང་། སྨད་པ་དང་། བསྟོད་པ་དང་། བདེ་བ་དང་། སྡུག་བསྔལ་བ་རྣམས་སོ། །དགེ་འདུན་དབྱེ་བར་འགྱུར་བའི་ཆོས་བརྒྱད་ལ། འདི་ལྟ་སྟེ། ཆོས་སོ། །ཆོས་མ་ཡིན་ནོ་ཞེས་བྱ་བ་དང་། འདུལ་བའོ་འདུལ་བ་མ་ཡིན་ནོ་ཞེས་བྱ་བ་དང་། ལྟུང་བའོ་ལྟུང་བ་མ་ཡིན་
[39b]
[39b.1]ནོ་ཞེས་བྱ་བ་དང་། ལྕི་བའོ་ཡང་བའོ་ཞེས་བྱ་བ་དང་། ལྷག་མ་དང་བཅས་པའོ། །ལྷག་མ་མ་ལུས་སོ་ཞེས་བྱ་བ་དང་། མཐོལ་བར་བྱ་བའོ། །བསྡམ་པར་བྱ་བའོ་ཞེས་པ་དང་། འདུལ་བ་ལས་འདས་པའོ། །ལོག་པར་བཤད་པར་འགྲོ་བའོ་ཞེས་བྱ་བ་དང་། མི་དགེ་བའོ། །
[39b.2]ལུང་དུ་མི་སྟོན་པའོ་ཞེས་བྱ་བ་རྣམས་སོ། །རྣམ་པ་བརྒྱད་ཀྱིས་ན་རྩ་བ་མེད་པས་སྨད་པར་འགྱུར་ཏེ། འཁོན་པ་དང་། སྤྲོ་ཐུང་བ་དང་། ཁྲོ་བ་དང་། མི་སྲུན་པ་དང་། ཡིད་མི་དགའ་བ་དང་། མགུ་དཀའ་བ་དང་། ཕྲག་དོག་དང་། སེར་སྣའོ། །མདོར་ན། གང་ཟག་
[39b.3]བརྟག་པར་བྱ་བ་དང་། །རྒོལ་བ་དང་ནི་སླར་རྒོལ་དང་། །འདུལ་བ་རྡུལ་དང་རྣམ་པ་བརྒྱད། །སོ་སོར་ཐར་པ་གཞག་པའོ། །གང་ཟག་བརྟག་པ་རྣམ་པ་བརྒྱད་དེ། སྤྱོད་པ་དང་། སྤྱོད་ཡུལ་དང་། མཛའ་བ་དང་། གྲོགས་དང་། འཚོ་བ་དང་། ཐོས་པ་དང་། ལུས་
[39b.4]ཀྱི་ལས་དང་། ངག་གི་ལས་རྣམས་སོ། །གང་ཟག་ཇི་ལྟ་བ་དེ་བཞིན་དུ་རྒོལ་བ་དང་ཕྱིར་རྒོལ་བ་ཡང་ཤེས་པར་བྱའོ། །ཆོས་བརྒྱད་ཀྱིས་འདོད་ཆགས་འདུལ་བའི་མཐར་ཕྱིན་པར་འགྱུར་བ་ནི་འཕགས་པའི་ལམ་ཡན་ལག་བརྒྱད་པ་སྟེ། ཡང་དག་པའི་ལྟ་བ་དང་། ཡང་
[39b.5]དག་པའི་རྟོག་པ་དང་། ཡང་དག་པའི་ངག་དང་། ཡང་དག་པའི་ལས་ཀྱི་མཐའ་དང་། ཡང་དག་པའི་འཚོ་བ་དང་། ཡང་དག་པའི་རྩོལ་བ་དང་། ཡང་དག་པའི་དྲན་པ་དང་། ཡང་དག་པའི་ཏིང་ངེ་འཛིན་རྣམས་སོ། །ཇི་ལྟར་འདོད་ཆགས་འདུལ་བའི་མཐར་ཕྱིན་
[39b.6]པར་འགྱུར་བ་དེ་བཞིན་དུ་ཞེ་སྡང་འདུལ་བ་དང་། གཏི་མུག་འདུལ་བའི་མཐར་ཕྱིན་པར་འགྱུར་བ་ཡང་དེ་བཞིན་ནོ། །རྡུལ་ལྟ་བུ་བརྒྱད་དེ། བཅའ་བ་རྡུལ་ལྟ་བུ་དང་། བཟའ་བ་རྡུལ་ལྟ་བུ་དང་། བཏུང་བ་རྡུལ་ལྟ་བུ་དང་། བལྡག་པ་རྡུལ་ལྟ་བུ་དང་། བཞིབ་པ་རྡུལ་
[39b.7]ལྟ་བུ་དང་། སྨན་རྡུལ་ལྟ་བུ་དང་། རྡུལ་ཉིད་ཀྱི་རྡུལ་དང་བརྒྱད་དོ། །ཆོས་མ་ཡིན་པའི་སོ་སོར་ཐར་པ་གཞག་པ་བརྒྱད་དེ། རྩ་བ་མེད་བཞིན་དུ་བྱས་པའི་ཚུལ་ཁྲིམས་ཉམས་པ་དང་། ལྟ་བ་ཉམས་པ་དང་། སྤྱོད་པ་ཉམས་པ་དང་། འཚོ་བ་ཉམས་པ་དང་། 
[40a]
[40a.1]རྩ་བ་མེད་པས་མ་བྱས་པའི་ཚུལ་ཁྲིམས་ཉམས་པ་དང་། ལྟ་བ་ཉམས་པ་དང་། སྤྱོད་པ་ཉམས་པ་དང་། འཚོ་བ་ཉམས་པ་རྣམས་སོ། །ཆོས་དང་ལྡན་པའི་གསོ་སྦྱིན་གཞག་པ་བརྒྱད་དེ། རྩ་བ་དང་བཅས་པས་བྱས་པའི་ཚུལ་ཁྲིམས་ཉམས་པ་
[40a.2]དང་། ལྟ་བ་ཉམས་པ་དང་། སྤྱོད་པ་ཉམས་པ་དང་། འཚོ་བ་ཉམས་པ་དང་། རྩ་བ་དང་བཅས་པས་མ་བྱས་པའི་ཚུལ་ཁྲིམས་ཉམས་པ་དང་། ལྟ་བ་ཉམས་པ་དང་། སྤྱོད་པ་ཉམས་པ་དང་། འཚོ་བ་ཉམས་པ་རྣམས་སོ། །མདོར་ན། ཨུ་པཱ་ལི་དང་མ་འགགས་
[40a.3]དང་། །གཽ་ཏས་གཽ་ཏ་མཱི་རིད་དེ། །མ་གནས་རིགས་པ་མ་ཡིན་པ། །གནོད་པ་དང་ནི་འདུལ་བའོ། །བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་འདི་སྐད་ཅེས་གསོལ་ཏོ། །བཅོམ་ལྡན་འདས་ཇི་ལྟར་བདག་གིས་ཆོས་དང་འདུལ་བ་འཚལ་བར་འགྱུར་བ་དེ་ལྟ་
[40a.4]བུའི་ཆོས་བདག་ལ་མདོར་བཤད་ན་ལེགས་སོ་ཞེས་གསོལ་པ་དང་། བཅོམ་ལྡན་འདས་ཀྱིས་ཚེ་དང་ལྡན་པ་ཨུ་པཱ་ལི་ལ་འདི་སྐད་ཅེས་བཀའ་སྩལ་ཏོ། །ཨུ་པཱ་ལི་ཆོས་གང་འཐབ་པའི་རྒྱུར་འགྱུར་བ་དང་། མཚང་འདྲུ་བའི་རྒྱུར་འགྱུར་བ་དང་། འཁོན་པའི་རྒྱུར་འགྱུར་བ་
[40a.5]དང་། རྩོད་པའི་རྒྱུར་འགྱུར་བ་དང་། སོ་སོར་སྨྲ་བའི་རྒྱུར་འགྱུར་བ་དང་། མི་མཐུན་པར་སྨྲ་བའི་རྒྱུར་འགྱུར་བ་དང་། མི་སྡུད་པའི་རྒྱུར་འགྱུར་བ་དང་། དྲན་པ་ཉམས་པའི་རྒྱུར་འགྱུར་བ་དང་། དུ་མར་འགྱུར་བའི་རྒྱུར་འགྱུར་བ་སྟེ། དེ་ལྟ་བུ་ལ་འདི་ནི་ཆོས་མ་
[40a.6]ཡིན། འདི་ནི་འདུལ་བ་མ་ཡིན། འདི་ནི་སྟོན་པས་བསྟན་པ་མ་ཡིན་པར་ཤིན་ཏུ་རྟོགས་པར་གྱིས་ཤིག །ཨུ་པཱ་ལི་ཆོས་གང་མི་འཐབ་པའི་རྒྱུར་འགྱུར་བ་དང་། མཚང་མི་འདྲུ་བ་དང་། མི་འཁོན་པ་དང་། མི་རྩོད་པ་དང་། སོ་སོར་མི་སྨྲ་བ་དང་། མཐུན་པར་སྨྲ་བ་
[40a.7]དང་། སྡུད་པ་དང་། དྲན་པ་མ་ཉམས་པ་དང་། དངོས་པོ་གཅིག་ཏུ་འགྱུར་བ་འདི་རྣམས་ལ་འདི་ནི་ཆོས་སོ། །འདི་ནི་འདུལ་བའོ། །འདི་ནི་སྟོན་པས་བསྟན་པ་ཡིན་པར་ཤིན་ཏུ་རྟོགས་པར་གྱིས་ཤིག །ཨུ་པཱ་ལི་བརྒྱད་པོ་ཇི་ལྟ་བ་དེ་བཞིན་ནོ། །མ་འགགས་
[40b]
[40b.1]པ་ལ་ཡང་ནག་པོ་དང་དཀར་པོའི་ཕྱོགས་སུ་བརྒྱད་དུ་བརྗོད་པར་བྱའོ། །གླེང་གཞི་ནི་མཉན་དུ་ཡོད་པ་ན་སྟེ། དེའི་ཚེ་ན་གཽ་ཏ་མཱི་སྐྱེ་དགུའི་བདག་མོ་ཆེན་མོ་བཅོམ་ལྡན་འདས་ག་ལ་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་ཕྱོགས་
[40b.2]གཅིག་ཏུ་འདུག་གོ། །ཕྱོགས་གཅིག་ཏུ་འདུག་ནས་གཽ་ཏ་མཱི་སྐྱེ་དགུའི་བདག་མོ་ཆེན་མོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བདག་གིས་ཇི་ལྟར་ཆོས་དང་འདུལ་བ་འཚལ་བར་འགྱུར་བ་དེ་ལྟ་བུའི་ཆོས་བདག་ལ་བཤད་ན་ལེགས་སོ་ཞེས་དེ་སྐད་
[40b.3]གསོལ་པ་དང་། བཅོམ་ལྡན་འདས་ཀྱིས་གཽ་ཏ་མཱི་སྐྱེ་དགུའི་བདག་མོ་ཆེན་མོ་ལ་འདི་སྐད་ཅེས་བཀའ་སྩལ་ཏོ། །གཽ་ཏ་མཱི་ཆོས་གང་ཀུན་ཏུ་འདོད་ཆགས་པའི་རྒྱུར་འགྱུར་གྱི་ཀུན་ཏུ་འདོད་ཆགས་མེད་པའི་རྒྱུར་མ་ཡིན། ཀུན་ཏུ་ཞེ་སྡང་བའི་རྒྱུར་འགྱུར་གྱི་ཀུན་ཏུ་ཞེ་སྡང་མེད་པའི་རྒྱུར་
[40b.4]མ་ཡིན། ཀུན་ཏུ་གཏི་མུག་གི་རྒྱུར་འགྱུར་གྱི་ཀུན་ཏུ་གཏི་མུག་མེད་པའི་རྒྱུར་མ་ཡིན། ཀུན་ཏུ་སྦྱོར་བའི་རྒྱུར་འགྱུར་གྱི་ཀུན་ཏུ་མི་སྦྱོར་བའི་རྒྱུར་མ་ཡིན། ཀུན་ཏུ་ཉོན་མོངས་པའི་རྒྱུར་འགྱུར་གྱི་རྣམ་པར་བྱང་བའི་རྒྱུར་མ་ཡིན། འདོད་ཆེན་ཆེ་བའི་རྒྱུར་འགྱུར་གྱི་འདོད་ཆེན་མི་
[40b.5]ཆེ་བའི་རྒྱུར་མ་ཡིན། ཆོག་མི་ཤེས་པའི་རྒྱུར་འགྱུར་གྱི་ཆོག་ཤེས་པའི་རྒྱུར་མ་ཡིན། དགང་དཀའ་བའི་རྒྱུར་འགྱུར་གྱི་དགང་སླ་བའི་རྒྱུར་མ་ཡིན། གསོ་དཀའ་བའི་རྒྱུར་འགྱུར་གྱི་གསོ་སླ་བའི་རྒྱུར་མ་ཡིན་ཏེ། འདི་དག་ནི་ཆོས་མ་ཡིན། འདུལ་བ་མ་ཡིན། སྟོན་པས་
[40b.6]བསྟན་པ་མ་ཡིན་པར་ཤིན་ཏུ་རྟོགས་པར་བྱོས་ཤིག །གཽ་ཏ་མཱི་ཆོས་གང་ཀུན་ཏུ་འདོད་ཆགས་མེད་པའི་རྒྱུར་འགྱུར་གྱི་ཀུན་ཏུ་འདོད་ཆགས་ཀྱི་རྒྱུར་མ་ཡིན། ཀུན་ཏུ་ཞེ་སྡང་མེད་པའི་རྒྱུར་འགྱུར་གྱི་ཀུན་ཏུ་ཞེ་སྡང་གི་རྒྱུར་མ་ཡིན། ཀུན་ཏུ་གཏི་མུག་མེད་པའི་རྒྱུར་འགྱུར་གྱི་ཀུན་ཏུ་གཏི་
[40b.7]མུག་གི་རྒྱུར་མ་ཡིན། ཀུན་ཏུ་མི་སྦྱོར་བའི་རྒྱུར་འགྱུར་གྱི་ཀུན་ཏུ་སྦྱོར་བའི་རྒྱུར་མ་ཡིན། རྣམ་པར་བྱང་བའི་རྒྱུར་འགྱུར་གྱི་ཀུན་ཏུ་ཉོན་མོངས་པའི་རྒྱུར་མ་ཡིན། འདོད་ཆེན་མི་ཆེ་བའི་རྒྱུར་འགྱུར་གྱི་འདོད་ཆེན་ཆེ་བའི་རྒྱུར་མ་ཡིན། ཆོག་ཤེས་པའི་རྒྱུར་འགྱུར་གྱི་ཆོག་མི་ཤེས་པའི་
[41a]
[41a.1]རྒྱུར་མ་ཡིན། དགང་སླ་བའི་རྒྱུར་འགྱུར་གྱི་དགང་དཀའ་བའི་རྒྱུར་མ་ཡིན། གསོ་སླ་བའི་རྒྱུར་འགྱུར་གྱི་གསོ་དཀའ་བའི་རྒྱུར་མ་ཡིན་ཏེ། དེ་དག་ལ་འདི་ནི་ཆོས་སོ། །འདི་ནི་འདུལ་བའོ། །འདི་ནི་སྟོན་པས་བསྟན་པའོ་ཞེས་ཤིན་ཏུ་རྟོགས་པར་ཤེས་པར་
[41a.2]བྱོས་ཤིག །གཽ་ཏ་མཱིའི་སྐྱེ་དགུའི་བདག་མོ་ཆེན་མོ་ལ་ཇི་སྐད་གསུངས་པ། དེ་བཞིན་དུ་མདོ་བརྗོད་པར་བྱའོ། །བརྒྱད་པ་རྫོགས་སོ།། །།གནས་དགུ་སྟེ། སྟོན་པ་ལ་གནས་པ་དང་། ཆོས་ལ་གནས་པ་དང་། དགེ་འདུན་ལ་གནས་པ་དང་། སློབ་དཔོན་ལ་
[41a.3]གནས་པ་དང་། མཁན་པོ་ལ་གནས་པ་དང་། བླ་མ་ལ་གནས་པ་དང་། གནས་ལ་གནས་པ་དང་། གང་ཟག་ལ་གནས་པ་དང་། ཡུལ་ལ་གནས་པའོ། །མི་རིགས་པའི་གནས་དགུ་སྟེ། དགྲ་བཅོམ་པ་ཟག་པ་ཟད་པས་ཤེས་བཞིན་དུ་སྲོག་ཆགས་འཚོ་བ་དང་འབྲལ་
[41a.4]བར་བྱེད་པ་མི་རིགས་པ་དང་། མ་བྱིན་པར་ལེན་པ་དང་། མི་ཚངས་པར་སྤྱོད་པ་འཁྲིག་པའི་ཆོས་ལ་སྟེན་པ་དང་། ཤེས་བཞིན་དུ་བརྫུན་དུ་སྨྲ་བ་དང་། སྦགས་པ་ལ་ཀུན་ཏུ་སྤྱོད་པར་འདོད་ཅིང་ཟ་བ་དང་། ཤེས་བཞིན་དུ་བསླབ་པ་ལས་འདའ་བར་བྱེད་པ་དང་། བསླབ་
[41a.5]པ་ཕུལ་ཞིང་འབབས་པར་བྱེད་པ་དང་། འདི་ལས་ཕྱི་རོལ་གཞན་དུ་སྟོན་པ་ཚོལ་བ་དང་། མོ་དང་ལྟས་ཀྱིས་རྣམ་པར་འདག་པར་ཡིད་ཆེས་ཀྱི་ལས་ཀྱིས་མ་ཡིན་པ་རྣམས་སུ་མི་རིགས་པའོ། །འདོད་པའི་དངོས་པོ་དགུ་སྟེ། འདི་ནི་བདག་ལ་གནོད་པར་འདོད་དོ། །མི་ཕན་
[41a.6]པར་འདོད་དོ། །མི་བདེ་བར་འདོད་དོ། །བདེ་བ་དང་ལྡན་པ་འདོད་པ་མ་ཡིན་ནོ། །སྐྱིད་པ་དང་མི་ལྡན་པར་འདོད་པའོ། །འདིས་བདག་ལ་གནོད་པར་བྱས་སོ། །བྱེད་དོ། །བྱེད་པར་འགྱུར་རོ་སྙམ་ནས་དེས་དེ་ལ་གནོད་པར་བྱེད་དོ། །གང་ཡང་བདག་ལ་གནོད་པར་
[41a.7]འདོད་པ། མི་ཕན་པར་འདོད་པ། མི་བདེ་བར་འདོད་པ། བདེ་བར་འདོད་པ་མ་ཡིན་ནོ། །སྐྱིད་པ་དང་ལྡན་པར་མི་འདོད་དེ། འདིས་མི་གནོད་པར་འདོད། ཕན་པར་འདོད། བདེ་བར་འདོད། བདེ་བ་དང་ལྡན་པར་འདོད། སྐྱིད་པ་ལ་བདེ་བར་འདོད་དེ། འདིས་དེ་ལ་གནོད་
[41b]
[41b.1]པ་མ་བྱས་སོ། །མི་བྱེད་དོ། །བྱེད་པར་མི་འགྱུར་རོ་ཞེས་དེས་དེ་ལ་གནོད་པར་བྱེད་དོ། །སུ་ཞིག་ཡང་བདག་ལ་མི་གནོད་པར་འདོད། ཕན་པར་འདོད་པ། བདེ་བར་འདོད་པ། བདེ་བ་དང་ལྡན་པར་འདོད་པ། སྐྱིད་པ་དང་ལྡན་པར་འདོད་པ་དེ་ལ་འདི་གནོད་པར་འདོད། 
[41b.2]མི་ཕན་པར་འདོད། མི་བདེ་བར་འདོད། བདེ་བ་དང་མི་ལྡན་པར་འདོད། སྐྱིད་པ་དང་མི་ལྡན་པར་འདོད་ལ་གནོད་པར་བྱེད་དོ། །གནོད་པར་བྱེད་པ་དགུ་འདུལ་བ་སྟེ། འདི་ནི་བདག་ལ་གནོད་པར་འདོད། མི་ཕན་པར་འདོད། མི་བདེ་བར་འདོད། བདེ་བ་དང་
[41b.3]མི་ལྡན་པར་འདོད། སྐྱིད་པ་དང་མི་ལྡན་པར་འདོད། འདིས་ནི་བདག་ལ་གནོད་པ་བྱས་སོ། །བྱེད་དོ། །བྱེད་པར་འགྱུར་རོ་སྙམ་ནས་དེས་དེ་ལ་གནོད་པ་སྐྱེད་པ་སླར་འཇིལ་བར་བྱེད་དོ། །གང་ཡང་བདག་ལ་གནོད་པར་འདོད་པ། མི་ཕན་པར་འདོད་པ། མི་བདེ་བར་
[41b.4]འདོད་པ། བདེ་བ་དང་མི་ལྡན་པར་འདོད་པ། སྐྱིད་པ་དང་མི་ལྡན་པར་འདོད་པ་དེ་ལ་འདི་གནོད་པར་མི་འདོད། ཕན་པར་འདོད། བདེ་བར་འདོད། བདེ་བ་དང་ལྡན་པར་འདོད། སྐྱིད་པ་དང་ལྡན་པར་འདོད་དེ། དེ་ལ་འདིས་གནོད་པ་མ་བྱས། མི་བྱེད། བྱེད་པར་
[41b.5]མི་འགྱུར་རོ་སྙམ་ནས་དེ་འདི་སྙམ་དུ་བདག་འདི་ལྟར་གྱུར་ཅིག །འདི་ལྟར་མ་གྱུར་པར་གཞན་ལས་ཐོབ་པར་ག་ལ་འགྱུར་སྙམ་དུ་བསམས་ནས། དེས་དེ་ལ་གནོད་པ་སྐྱེད་པ་སླར་འཇིལ་བར་བྱེད་དོ། །ཡང་གང་བདག་ལ་མི་གནོད་པར་འདོད་པ། ཕན་པར་འདོད་པ། བདེ་བ་དང་ལྡན་པར་འདོད་
[41b.6]པ། སྐྱིད་པ་དང་ལྡན་པར་འདོད་པ་དེ་ལ་འདི་གནོད་པར་འདོད། མི་ཕན་པར་འདོད། བདེ་བ་དང་མི་ལྡན་པར་འདོད། སྐྱིད་པ་དང་མི་ལྡན་པར་འདོད་པ་དེ་ལ་འདིས་གནོད་པ་བྱས། བྱེད་བྱེད་པར་འགྱུར་རོ་སྙམ་པ་ལས་དེ་ཡང་འདི་སྙམ་དུ་བདག་འདི་ལྟར་གྱུར་ཅིག་འདི་ལྟར་མ་གྱུར་ཅིག་པར་
[41b.7]གཞན་ལས་ཐོབ་པར་ག་ལ་འགྱུར་སྙམ་དུ་བསམས་ནས། དེས་དེ་ལ་གནོད་པ་སྐྱེད་པ་སླར་འཇིལ་བར་བྱེད་དོ། །དགུ་པ་རྫོགས་སྷོ།། །།མདོར་ན། འདུལ་བ་མ་ཡིན་རྣམ་གཉིས་དང་། །འདུལ་བ་ལ་ཡང་རྣམ་གསུམ་སྟེ། །སྦྱིན་དང་བསྡུ་བར་བྱ་བ་དང་། །
[42a]
[42a.1]ཡོན་ཏན་རྣམས་ནི་ཐ་མའོ། །འདུལ་བ་མ་ཡིན་པ་བཅུ་ནི་མི་དགེ་བ་བཅུའི་ལས་ཀྱི་ལམ་སྟེ། སྲོག་གཅོད་པ་དང་། མ་བྱིན་པར་ལེན་པ་དང་། འདོད་པས་ལོག་པར་སྤྱོད་པ་དང་། བརྫུན་དུ་སྨྲ་བ་དང་། ཕྲ་མ་དང་། ཚིག་རྩུབ་མོ་དང་། ཚིག་འཁྱལ་བ་
[42a.2]དང་། ངན་དུ་སེམས་པ་དང་། ཆགས་པ་དང་། ལོག་པར་ལྟ་བའོ། །གཞན་ཡང་འདུལ་བ་མ་ཡིན་པ་བཅུ་ནི་ལོག་པའི་ཡན་ལག་བཅུ་སྟེ། ལོག་པར་ལྟ་བ་དང་། ལོག་པར་རྟོག་པ་དང་། ལོག་པར་སྨྲ་བ་དང་། ལོག་པའི་ལས་ཀྱི་མཐའ་དང་། ལོག་པར་འཚོ་བ་
[42a.3]དང་། ལོག་པར་རྩོལ་བ་དང་། ལོག་པའི་དྲན་པ་དང་། ལོག་པའི་ཏིང་ངེ་འཛིན་དང་། ལོག་པའི་རྣམ་པར་གྲོལ་བ་དང་། ལོག་པའི་ཡེ་ཤེས་སོ། །འདུལ་བ་བཅུ་ནི་དགེ་བའི་ལས་ཀྱི་ལམ་བཅུ་སྟེ། སྲོག་གཅོད་པ་ལས་སླར་ལྡོག་པ་དང་། མ་བྱིན་པ་ལེན་པ་ལས་
[42a.4]སླར་ལྡོག་པ་དང་། འདོད་པས་ལོག་པར་སྤྱོད་པ་ལས་སླར་ལྡོག་པ་དང་། བརྫུན་དུ་སྨྲ་བ་ལས་སླར་ལྡོག་པ་དང་། ཕྲ་མ་ལས་སླར་ལྡོག་པ་དང་། ཚིག་རྩུབ་མོ་སྨྲ་བ་ལས་སླར་ལྡོག་པ་དང་། ཚིག་འཁྱལ་བ་སྨྲ་བ་ལས་སླར་ལྡོག་པ་དང་། ངན་དུ་སེམས་པ་དང་། ཆགས་པ་
[42a.5]དང་། ལོག་པར་ལྟ་བ་རྣམས་ལས་སླར་ལྡོག་པ་རྣམས་སོ། །གཞན་ཡང་འདུལ་བ་བཅུ་ནི་ཡང་དག་པའི་ཡན་ལག་བཅུ་སྟེ། ཡང་དག་པར་ལྟ་བ་དང་། ཡང་དག་པར་རྟོག་པ་དང་། ཡང་དག་པའི་ངག་དང་། ཡང་དག་པའི་ལས་ཀྱི་མཐའ་དང་། ཡང་དག་པའི་འཚོ་
[42a.6]བ་དང་། ཡང་དག་པའི་རྩོལ་བ་དང་། ཡང་དག་པའི་དྲན་པ་དང་། ཡང་དག་པའི་ཏིང་ངེ་འཛིན་དང་། ཡང་དག་པའི་རྣམ་པར་གྲོལ་བ་དང་། ཡང་དག་པའི་ཡེ་ཤེས་སོ། །གཞན་ཡང་འདུལ་བ་བཅུ་སྟེ། སངས་རྒྱས་ཀྱི་དུས་སུ་བྱུང་བ་དང་། དུས་ཐམས་ཅད་དུ་བྱུང་
[42a.7]བ་དང་། ཉི་ཚེ་བའི་དུས་སུ་བྱུང་བ་དང་། ཐམས་ཅད་དུ་འགྲོ་བ་དང་། དུས་ཀྱི་འདུལ་བ་དང་། ཡུལ་གྱི་འདུལ་བ་དང་། གང་ཟག་གི་འདུལ་བ་དང་། གནས་ཀྱི་འདུལ་བ་དང་། རྩོལ་བའི་འདུལ་བ་དང་། ཉོན་མོངས་པའི་འདུལ་བའོ། །བསྡུ་བ་བཅུ་སྟེ། ལྷུང་
[42b]
[42b.1]བཟེད་བསྡུ་བ་དང་། ཆོས་གོས་བསྡུ་བ་དང་། སྨན་བསྡུ་བ་དང་། ཟང་ཟིང་བསྡུ་བ་དང་། མལ་སྟན་བསྡུ་བ་དང་། མདོ་སྡེ་བསྡུ་བ་དང་། འདུལ་བ་བསྡུ་བ་དང་། མ་ལྟ་བུ་བསྡུ་བ་དང་། ཡོངས་སུ་དག་པ་བསྡུ་བ་དང་། ཉེས་པ་ལས་ལྡང་བ་བསྡུ་བའོ། །སྦྱིན་པ་བཅུ་སྟེ། 
[42b.2]ལྷུང་བཟེད་སྦྱིན་པ་དང་། ཆོས་གོས་སྦྱིན་པ་དང་། སྨན་སྦྱིན་པ་དང་། ཟང་ཟིང་སྦྱིན་པ་དང་། མལ་སྟན་སྦྱིན་པ་དང་། མདོ་སྡེ་སྦྱིན་པ་དང་། འདུལ་བ་སྦྱིན་པ་དང་། མ་ལྟ་བུ་སྦྱིན་པ་དང་། ཡོངས་སུ་དག་པ་སྦྱིན་པ་དང་། ཉེས་པ་ལས་ལྡང་བ་སྦྱིན་པ་སྟེ། འདི་དག་
[42b.3]ཀྱང་བསྡུ་བའི་དངོས་པོ་བཅུ་པོར་ཤེས་པར་བྱའོ། །འདུལ་བ་འཛིན་པའི་གང་ཟག་ལ་ཡོན་ཏན་བཅུ་སྟེ། བྱུང་བ་ཤེས་པ་དང་། བཅས་པ་ཤེས་པ་དང་། རྗེས་སུ་བཅས་པ་ཤེས་པ་དང་། མི་གནང་བར་ཤེས་པ་དང་། རྗེས་སུ་གནང་བར་ཤེས་པ་དང་། ངའི་ཕྱོགས་
[42b.4]དེར་སྣང་བར་གྲགས་པ་དང་། སྣང་བར་གྱུར་པ་དང་། རབ་ཏུ་སྣང་བར་གྱུར་པ་དང་། ངའི་ཕྱོགས་དེ་མ་སྟོངས་པར་གྲགས་པ་དང་། འདུལ་བ་འཛིན་པའི་གང་ཟག་དེ་ལྟ་བུ་ཕྱོགས་གང་ན་གནས་པ་དེའི་ཕྱོགས་སུ་དེ་བཞིན་གཤེགས་པ་ཕྲིན་ལས་ཆུང་བར་འགྱུར་རོ། །མདོར་
[42b.5]ན། ཆད་པའི་ལས་དང་མངོན་སུམ་དུ། །བར་ཆད་བསྙེན་པར་རྫོགས་པ་དང་། །གླེང་བ་དག་དང་བཞི་པ་དང་། །ཡིད་དུ་འོང་དང་རྣམ་དྲུག་གོ། །ཆད་པའི་ལས་བཅུ་སྟེ། བསྡིགས་པ་དང་། སྨད་པ་དང་། བསྐྲད་པ་དང་། བསྡུམ་པ་དང་། མ་མཐོང་ཞེས་བྱ་བའི་
[42b.6]གཞི་ནས་བསླང་བའི་ཆད་པ་དང་། གནས་ནས་དབྱུང་བ་དང་། གསོ་སྦྱོང་གཞག་པ་དང་། དགག་དབྱེ་གཞག་པ་དང་། གསོལ་བར་བརྗོད་པ་གཞག་པ་དང་། ཡིད་མགུ་བ་དང་བཅུའོ། །མངོན་སུམ་དུ་གྱུར་ནས་བསྙེན་པར་རྫོགས་པར་འགྱུར་བ་བཅུ་སྟེ། སྟོན་པ་
[42b.7]མངོན་སུམ་དུ་གྱུར་ནས་བསྙེན་པར་རྫོགས་པར་འགྱུར་བ་དང་། སངས་རྒྱས་མངོན་སུམ་དུ་གྱུར་པ་དང་། ཆོས་མངོན་སུམ་དུ་གྱུར་པ་དང་། མཁན་པོ་མངོན་སུམ་དུ་གྱུར་པ་དང་། སློབ་དཔོན་མངོན་སུམ་དུ་གྱུར་པ་དང་། བསྙེན་པར་རྫོགས་པར་འདོད་པ་མངོན་སུམ་དུ་གྱུར་
[43a]
[43a.1]པ་དང་། བསྙེན་པར་རྫོགས་པར་འདོད་པའི་ཡོ་བྱད་མངོན་སུམ་དུ་གྱུར་པ་དང་། ཡོངས་སུ་དག་པ་མངོན་སུམ་དུ་གྱུར་པ་དང་། གསོལ་བ་མངོན་སུམ་དུ་གྱུར་པ་དང་། ལས་མངོན་སུམ་དུ་གྱུར་པ་རྣམས་སོ། །བསྙེན་པར་རྫོགས་པའི་བར་ཆད་དུ་འགྱུར་བ་བཅུ་
[43a.2]སྟེ། མ་ནིང་དུ་གྱུར་པ་དང་། དགེ་སློང་མ་སུན་ཕྱུང་བ་དང་། ཕ་བསད་པ་དང་། མ་བསད་པ་དང་། དགྲ་བཅོམ་པ་བསད་པ་དང་། དགེ་འདུན་ཕྱེ་བ་དང་། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང་། རྐུན་གནས་དང་། སྔར་ཉེས་པ་བྱུང་བ་དང་། 
[43a.3]སྔར་འཁྲུགས་པ་དང་། མུ་སྟེགས་ཅན་དུ་སོང་བ་རྣམས་སོ། །བསྙེན་པར་རྫོགས་པ་བཅུ་སྟེ། དེ་བཞིན་གཤེགས་པ་ལས་སློབ་དཔོན་མེད་པར་བསྙེན་པར་རྫོགས་པ་དང་། ཡེ་ཤེས་མངོན་པར་རྟོགས་ནས་བསྙེན་པར་རྫོགས་པ་ལྔ་དང་། འོད་སྲུང་ཆེན་པོས་སྟོན་པ་ལ་ཁས་
[43a.4]བླངས་ཏེ་བསྙེན་པར་རྫོགས་པ་དང་། སོ་ད་ཡས་དྲིས་པའི་ལན་ལོན་པར་ཤེས་ནས་བསྙེན་པར་རྫོགས་པ་དང་། གཽ་ཏ་མཱི་སྐྱེ་དགུའི་བདག་མོ་ཆེན་མོ་བླ་མའི་ཆོས་ཁས་བླངས་པས་བསྙེན་པར་རྫོགས་པ་དང་། ཆོས་སྦྱིན་མ་ཕྲིན་པས་བསྙེན་པར་རྫོགས་པ་དང་། མཐའ་འཁོབ་
[43a.5]ཏུ་འདུལ་བ་འཛིན་པ་དང་། ལྔས་བསྙེན་པར་རྫོགས་པ་དང་། སློབ་དཔོན་མེད་མཁན་པོ་མེད་པར་བསྙེན་པར་རྫོགས་པ་དང་། དགེ་སློང་ཚུར་ཤོག་ཅེས་གསུངས་པས་བསྙེན་པར་རྫོགས་པ་དང་། གསོལ་བ་དང་བཞིའི་ལས་ཀྱིས་བསྙེན་པར་རྫོགས་པའོ། །གླེང་བ་
[43a.6]ལ་བཅུ་སྟེ། དུས་དང་དུས་མ་ཡིན་པ་དང་། བདེན་པ་དང་། མི་བདེན་པ་དང་། དོན་དང་ལྡན་པ་དང་། དོན་དང་མི་ལྡན་པ་དང་། སྙན་པ་དང་། ཚིག་རྩུབ་མོ་དང་། བྱམས་པར་ལྡན་པ་དང་། ཞེ་སྡང་དུ་ལྡན་པའོ། །ཆོས་བཅུ་དང་ལྡན་པས་གཞན་ལ་གླེང་བར་
[43a.7]བྱ་སྟེ། ཚུལ་ཁྲིམས་དང་ལྡན་པར་གྱུར་པ་དང་། མང་དུ་ཐོས་པ་དང་། བརྩོན་འགྲུས་བརྩམས་པ་དང་། དྲན་པ་ཉེ་བར་གནས་པ་དང་། ཤེས་རབ་དང་ལྡན་པ་དང་། དུས་སུ་གླེང་གི་དུས་ལས་འདས་པར་མ་ཡིན་པ་དང་། བདེན་པ་སྟེ་མི་བདེན་པ་མ་ཡིན་པ་དང་། དོན་
[43b]
[43b.1]དང་ལྡན་པ་སྟེ། དོན་དང་མི་ལྡན་པ་མ་ཡིན་པ་དང་། སྙན་པ་སྟེ་ཚིག་རྩུབ་མོ་མ་ཡིན་པ་དང་། བྱམས་པ་དང་ལྡན་པས་ཏེ། ཞེ་སྡང་དང་ལྡན་པ་མ་ཡིན་པའོ། །གཞན་ཡང་ཆོས་བཅུ་དང་ལྡན་པས་གཞན་ལ་གླེང་བར་བྱ་སྟེ། ཚུལ་ཁྲིམས་དང་ལྡན་པར་གྱུར་པ་དང་། མང་
[43b.2]དུ་ཐོས་པ་དང་། བརྩོན་འགྲུས་བརྩམས་པ་དང་། མ་གཡེངས་པ་དང་། ཤེས་རབ་དང་ལྡན་པ་དང་། དུས་སུ་གླེང་གི་དུས་ལས་འདས་པར་མ་ཡིན་པ་དང་། བདེན་པ་སྟེ་མི་བདེན་པ་མ་ཡིན་པ་དང་། དོན་དང་ལྡན་པ་སྟེ་དོན་དང་མི་ལྡན་པ་མ་ཡིན་པ་དང་། སྙན་པ་སྟེ་ཚིག་
[43b.3]རྩུབ་པོས་མ་ཡིན་པ་དང་། བྱམས་པ་དང་ལྡན་པ་སྟེ་ཞེ་སྡང་དང་ལྡན་པས་མ་ཡིན་པའོ། །གཞན་ཡང་ཆོས་བཅུ་དང་ལྡན་པས་གཞན་ལ་གླེང་བར་བྱ་སྟེ། ཚུལ་ཁྲིམས་དང་ལྡན་པ་དང་། མང་དུ་ཐོས་པ་དང་། བརྩོན་འགྲུས་བརྩམས་པ་དང་། དྲན་པ་ཉེ་བར་གནས་པ་དང་། སོ་
[43b.4]སོར་བརྟགས་པའི་སྟོབས་སུ་གྱུར་པ་དང་། དུས་སུ་གླེང་གི་དུས་ལས་འདས་པར་མ་ཡིན་པ་དང་། བདེན་པ་སྟེ་མི་བདེན་པས་མ་ཡིན་པ་དང་། དོན་དང་ལྡན་པ་སྟེ་དོན་དང་མི་ལྡན་པས་མ་ཡིན་པ་དང་། ངག་སྙན་པ་སྟེ་རྩུབ་པོས་མ་ཡིན་པ་དང་། བྱམས་པ་དང་ལྡན་པ་སྟེ་ཞེ་
[43b.5]སྡང་དང་ལྡན་པས་མ་ཡིན་པའོ། །ཆོས་བཅུ་དང་ལྡན་པའི་དགེ་སློང་ནི་ཚངས་པ་མཚུངས་པ་རྣམས་ལ་དགའ་བར་འགྱུར་ཏེ། ཚུལ་ཁྲིམས་དང་ལྡན་པ་དང་། མང་དུ་ཐོས་པ་དང་། བརྩོན་འགྲུས་བརྩམས་པ་དང་། དྲན་པ་ཉེ་བར་གནས་པ་དང་། ཤེས་རབ་དང་ལྡན་པ་དང་། 
[43b.6]མི་སློབ་པའི་ཚུལ་ཁྲིམས་ཀྱི་ཕུང་པོ་དང་ལྡན་པར་གྱུར་པ་དང་། ཤེས་རབ་ཀྱི་ཕུང་པོ་དང་། ཏིང་ངེ་འཛིན་གྱི་ཕུང་པོ་དང་། རྣམ་པར་གྲོལ་བའི་ཕུང་པོ་དང་། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དང་ལྡན་པར་གྱུར་པའོ། །ཇི་ལྟར་དགའ་བར་གྱུར་པ་དེ་བཞིན་
[43b.7]དུ་གཉིས་པོ་ཡིད་དུ་འོང་བ་ལ་ཡང་བཅུར་བརྗོད་པར་བྱའོ། །གསུམ་པོ་བླ་མར་བྱས་པ་ཡང་བཅུར་བརྗོད་པར་བྱའོ། །བཞི་པོ་མོས་པར་བྱ་བ་ལ་ཡང་བཅུར་བརྗོད་པར་བྱའོ། །ལྔ་པོ་མཆོད་པ་ལ་ཡང་བཅུར་བརྗོད་པར་བྱའོ། །དྲུག་པོ་བསྟོད་པ་ལ་ཡང་བཅུར་བརྗོད་པར་བྱའོ། །
[44a]
[44a.1]མདོར་ན། རབ་ཏུ་བྱུང་དང་བཞི་པོ་སྟེ། །རྣམ་པར་གྲོལ་དང་ཕུན་སུམ་དང་། །ཡོན་ཏན་དེ་བཞིན་སྦྱིན་པ་དང་། །གསོ་སྦྱིན་རྣམས་ཀྱི་གཞག་པའོ། །ཆོས་བཅུ་དང་ལྡན་པས་རབ་ཏུ་དབྱུང་བར་བྱ། བསྙེན་པར་རྫོགས་པར་བྱ། གནས་སྦྱིན་པར་བྱ་སྟེ། 
[44a.2]བསྙེན་པར་རྫོགས་ནས་ལོ་བཅུ་བཅུ་ལོན་ནམ་དེ་ལས་ལྷག་པ་ཡང་རུང་བ་དང་། ལྷན་ཅིག་སྤྱོད་པ་དང་ཉེ་གནས་རྣམས་ཀྱང་རུང་སྟེ། ནད་གཡོག་བྱེད་དུ་འཇུག་པར་ནུས་པ་དང་། ལྷན་ཅིག་སྤྱོད་པ་དང་ཉེ་གནས་ལ་འགྱོད་པ་སྐྱེས་ན་སླར་སེལ་བའམ་སེལ་བར་བྱེད་དུ་འཇུག་པར་
[44a.3]ནུས་པ་དང་། ལྷན་ཅིག་སྤྱོད་པ་དང་ཉེ་གནས་རྣམས་སྡིག་པ་དང་ལྡན་པའི་རྣམ་པ་ཞིག་བྱུང་ན་སླར་གཏོང་ངམ་སླར་གཏོང་དུ་འཇུག་ནུས་པ་དང་། ལྷན་ཅིག་སྤྱོད་པ་དང་ཉེ་གནས་ཡུལ་དེར་གནས་པར་མི་དགའ་ན་ཡུལ་གཞན་དུ་གཏང་བར་ནུས་པ་དང་། ཚུལ་ཁྲིམས་དང་ལྡན་པ་དང་། 
[44a.4]མང་དུ་ཐོས་པ་དང་། བརྩོན་འགྲུས་བརྩམས་པ་དང་། དྲན་པ་ཉེ་བར་གནས་པ་དང་། ཤེས་རབ་དང་ལྡན་པའོ། །གཞན་ཡང་ཆོས་བཅུ་དང་ལྡན་པས་རབ་ཏུ་དབྱུང་བར་བྱ། བསྙེན་པར་རྫོགས་པར་བྱ། གནས་སྦྱིན་པར་བྱ་སྟེ། བཅུ་གང་ཞེ་ན། ཉེས་པ་ཤེས་པ་དང་། 
[44a.5]ཉེས་པ་མེད་པར་ཤེས་པ་དང་། ལྕི་བ་ཤེས་པ་དང་། ཡང་བ་ཤེས་པ་དང་། དེས་སོ་སོར་ཐར་པའི་མདོ་ཁ་ཏོན་དུ་སློབ་པར་གྱུར་པ་དང་། སློབ་པའི་ཚུལ་ཁྲིམས་ཀྱི་ཕུང་པོ་དང་། ཏིང་ངེ་འཛིན་གྱི་ཕུང་པོ་དང་། ཤེས་རབ་ཀྱི་ཕུང་པོ་དང་། རྣམ་པར་གྲོལ་བའི་ཕུང་པོ་དང་། 
[44a.6]རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དང་ལྡན་པར་གྱུར་པའོ། །གཞན་ཡང་ཆོས་བཅུ་དང་ལྡན་པས་རབ་ཏུ་དབྱུང་བར་བྱ། བསྙེན་པར་རྫོགས་པར་བྱ། གནས་སྦྱིན་པར་བྱ་སྟེ། བྱུང་བ་ཤེས། བཅས་པ་ཤེས། རྗེས་སུ་བཅས་པ་ཤེས། མ་གནང་བ་ཤེས། 
[44a.7]རྗེས་སུ་གནང་བ་ཤེས། བར་ཆད་དུ་འགྱུར་བ་ཤེས། བར་ཆད་དུ་མི་འགྱུར་བ་ཤེས། ལུང་བསྒོ་བ་ཡིན། རྗེས་སུ་སྟོན་པ་ཡིན། གནས་བཅུར་འཇུག་ནུས་པ་ཡིན་ནོ། །གཞན་ཡང་ཆོས་བཅུ་དང་ལྡན་པས་རབ་ཏུ་དབྱུང་བར་བྱ། བསྙེན་པར་རྫོགས་པར་བྱ། གནས་
[44b]
[44b.1]སྦྱིན་པར་བྱ་སྟེ། དད་པ་ཕུན་སུམ་ཚོགས་པ་ཡིན། ཚུལ་ཁྲིམས་ཕུན་སུམ་ཚོགས་པ་ཡིན། ཐོས་པ་ཕུན་སུམ་ཚོགས་པ་དང་། གཏོང་བ་ཕུན་སུམ་ཚོགས་པ་དང་། ཤེས་རབ་ཕུན་སུམ་ཚོགས་པ་དང་། ཚུལ་ཁྲིམས་ཕུན་སུམ་ཚོགས་པ་དང་། ཏིང་ངེ་འཛིན་ཕུན་སུམ་
[44b.2]ཚོགས་པ་དང་། ཤེས་རབ་ཕུན་སུམ་ཚོགས་པ་དང་། རྣམ་པར་གྲོལ་བ་ཕུན་སུམ་ཚོགས་པ་དང་། རྣམ་པར་གྲོལ་བའི་ཡེ་ཤེས་མཐོང་བ་ཕུན་སུམ་ཚོགས་པའོ། །ཆོས་བཅུས་ན་རྣམ་པར་གྲོལ་བར་ཡང་དག་པར་འཇུག་པའི་རྒྱུར་འགྱུར་ཏེ། སློབ་པའི་ཚུལ་ཁྲིམས་ཀྱི་
[44b.3]ཕུང་པོ་དང་། ཏིང་ངེ་འཛིན་གྱི་ཕུང་པོ་དང་། ཤེས་རབ་ཀྱི་ཕུང་པོ་དང་། རྣམ་པར་གྲོལ་བའི་ཕུང་པོ་དང་། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དང་། མི་སློབ་པའི་ཚུལ་ཁྲིམས་ཀྱི་ཕུང་པོ་དང་། ཏིང་ངེ་འཛིན་གྱི་ཕུང་པོ་དང་། ཤེས་རབ་ཀྱི་ཕུང་པོ་དང་། རྣམ་
[44b.4]པར་གྲོལ་བའི་ཕུང་པོ་དང་། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོའོ། །ཕུན་སུམ་ཚོགས་པ་བཅུ་སྟེ། སྟོན་པ་ཕུན་སུམ་ཚོགས་པ་དང་། ཆོས་ཕུན་སུམ་ཚོགས་པ་དང་། དགེ་འདུན་ཕུན་སུམ་ཚོགས་པ་དང་། སློབ་དཔོན་ཕུན་སུམ་ཚོགས་པ་དང་། མཁན་
[44b.5]པོ་ཕུན་སུམ་ཚོགས་པ་དང་། ཚུལ་ཁྲིམས་ཕུན་སུམ་ཚོགས་པ་དང་། ཐོས་པ་ཕུན་སུམ་ཚོགས་པ་དང་། ཤེས་རབ་ཕུན་སུམ་ཚོགས་པ་དང་། རྣམ་པར་གྲོལ་བ་ཕུན་སུམ་ཚོགས་པ་དང་། རྣམ་པར་གྲོལ་བའི་ཡེ་ཤེས་མཐོང་བ་ཕུན་སུམ་ཚོགས་པའོ། །ཡོན་ཏན་བཅུ་
[44b.6]སྟེ། དགེ་འདུན་བསྡུ་བ་དང་། དགེ་འདུན་ལ་དགེ་བ་དང་། དགེ་འདུན་བདེ་བར་སྤྱོད་པ་དང་། ཁྲེལ་མེད་པའི་གང་ཟག་རྣམས་ལ་ནན་ཏུར་བྱ་བ་དང་། ཁྲེལ་ཡོད་པའི་རྣམས་ལ་བདེ་བར་སྤྱོད་པ་དང་། མངོན་པར་མ་དད་པའི་རྣམས་མངོན་པར་དད་པར་བྱ་བ་དང་། མངོན་པར་དད་
[44b.7]པའི་རྣམས་ཕྱི་ཕྱིར་དད་པར་བྱ་བ་དང་། ད་ལྟར་གྱི་ཚེ་འདིའི་ཟག་པ་རྣམས་བསྡམ་པ་དང་། ཚེ་ཕྱི་མའི་ཕྱིར་འབྱུང་བའི་རྣམས་རབ་ཏུ་གཞོམ་པ་དང་། ཚངས་པར་སྤྱོད་པས་རྗེས་སུ་ཕན་གདགས་པ་དང་། ཚངས་པར་སྤྱོད་པ་དང་མཐུན་པར་བྱ་བའི་ཕྱིར་ངའི་ཚངས་པར་
[45a]
[45a.1]སྤྱོད་པ་རིང་དུ་གནས་པར་འགྱུར་ཞིང་སྐྱེ་བོ་མང་པོ་ལ་ཕན་ཞིང་རྒྱས་པར་ལྷ་དང་མི་རྣམས་ལ་ཡང་དག་པར་བསྟན་པའི་བར་དུ་ཡོན་ཏན་དེ་བཅུ་དེ་བཞིན་གཤེགས་པས་གཟིགས་པས་ཉན་ཐོས་རྣམས་ལ་བསླབ་པའི་གནས་བཅས་སོ། །སྦྱིན་དུ་མི་རུང་བ་བཅུ་སྟེ། 
[45a.2]གང་ཟག་གང་ཡང་རུང་བ་ཅིག་གིས་གང་ཟག་གཅིག་ལ་སྦྱིན་པ་བྱིན་པ་དེ་གཞན་ལ་ཡང་བྱིན་ན་ཆོས་དང་མི་ལྡན་པ་བྱིན་ལ་ཆོས་དང་མི་ལྡན་པས་བླངས་ཏེ་མི་རུང་བར་སྤྱོད་པའོ། །གང་ཟག་གཅིག་ལ་སྦྱིན་པ་བྱིན་པ་དགེ་འདུན་ལ་ཡང་དབུལ་ན་ཆོས་དང་མི་ལྡན་པར་བྱིན་
[45a.3]ལ་ཆོས་དང་མི་ལྡན་པ་བླངས་པ་སྟེ་མི་རུང་བར་སྤྱོད་པའོ། །དེ་བཞིན་དུ་གང་ཟག་གཉིས་ལ་སྦྱིན་པ་བྱིན་ལ་གང་ཟག་གཅིག་ལ་བྱིན་ནམ་མང་པོའམ་དགེ་འདུན་གཉིས་ལ་བྱིན་ན་ཆོས་དང་མི་ལྡན་པར་བྱིན་ལ་ཆོས་དང་མི་ལྡན་པར་བླངས་ཏེ་མི་རུང་བར་སྤྱོད་པའོ། །དེ་ལྟར་གང་
[45a.4]ཟག་གཅིག་ལ་བྱིན་ནམ། གཉིས་ལའམ། མང་པོའམ། དགེ་འདུན་ལ་ཕུལ་ན་ཆོས་དང་མི་ལྡན་པར་བྱིན་ལ་ཆོས་དང་མི་ལྡན་པར་བླངས་ཏེ་མི་རུང་བར་སྤྱོད་པའོ། །དེ་བཞིན་དུ་དགེ་འདུན་ལ་སྦྱིན་པ་བྱིན་ལ་གཅིག་ལའམ། གཉིས་ལའམ། མང་པོ་ལའམ། དགེ་
[45a.5]འདུན་ལ་ཕུལ་ན་ཆོས་དང་མི་ལྡན་པར་བྱིན་ལ་ཆོས་དང་མི་ལྡན་པར་བླངས་ཏེ། མི་རུང་བར་སྤྱོད་པའོ། །དེ་བཞིན་དུ་དགེ་སློང་གི་དགེ་འདུན་ལ་སྦྱིན་པ་བྱིན་ལ་དགེ་སློང་མའི་དགེ་འདུན་ལ་བྱིན་ནམ། དགེ་སློང་གི་དགེ་འདུན་ལ་སྦྱིན་པ་བྱིན་པ་དགེ་འདུན་གཉིས་ཀ་ལ་
[45a.6]ཕུལ་ལམ། དགེ་སློང་མའི་དགེ་འདུན་ལ་སྦྱིན་པ་བྱིན་པ་དགེ་སློང་གི་དགེ་འདུན་ལ་ཕུལ་ལམ། དགེ་སློང་མའི་དགེ་འདུན་ལ་སྦྱིན་པ་བྱིན་པ་དགེ་འདུན་གཉིས་ཀ་ལ་ཕུལ་ལམ། དགེ་འདུན་གཉིས་ཀ་ལ་སྦྱིན་པ་བྱིན་པ་དགེ་འདུན་སྡེ་གཉིས་གཞན་ལ་ཕུལ་ལམ། དགེ་
[45a.7]འདུན་ཕྱོགས་དང་གཞན་གྱི་ཕྱོགས་སུ་ཐ་དད་པར་གནས་ལ་ཕྱོགས་གཅིག་ལ་སྦྱིན་པ་བྱིན་པ་ཕྱོགས་གཉིས་པོ་ལ་ཕུལ་ན་ཆོས་དང་མི་ལྡན་པ་བྱིན་ལ་ཆོས་དང་མི་ལྡན་པས་བླངས་པ་སྟེ་མི་རུང་བར་སྤྱོད་པའོ། །དེ་དག་ལས་སླར་བཟློག་ན་སྦྱིན་པ་རུང་བ་བཅུ་དང་དཀར་པོའི་
[45b]
[45b.1]ཕྱོགས་སུ་བརྗོད་པར་བྱའོ། །ཆོས་དང་ལྡན་པའི་གསོ་སྦྱིན་གཞག་པ་བཅུ་སྟེ། ཕས་ཕམ་པར་གྱུར་པ་དང་། ཕས་ཕམ་པར་གྱུར་པའི་གཏམ་ལ་ཞུགས་པ་དང་། བསླབ་པ་ཕུལ་བར་གྱུར་པ་དང་། བསླབ་པ་འབུལ་བའི་གཏམ་ལ་ཞུགས་པ་དང་། དགེ་འདུན་ལ་སྨད་པ་
[45b.2]དང་། དགེ་འདུན་ལ་སྨད་པའི་གཏམ་ལ་ཞུགས་པར་གྱུར་པ་དང་། ཚུལ་ཁྲིམས་ཉམས་པར་གྱུར་པ་དང་། ལྟ་བ་ཉམས་པར་གྱུར་པ་དང་། སྤྱོད་པ་ཉམས་པར་གྱུར་པ་དང་། འཚོ་བ་ཉམས་པར་གྱུར་པའོ། །མདོར་ན། རྒོལ་བ་རྣམས་དང་སྐབས་དབྱེ་དང་། །གཟུང་བར་
[45b.3]བྱ་དང་ཞི་བ་གཉིས། །རྒོལ་བར་བྱེད་དང་ཉེས་པ་དང་། །མངོན་སུམ་བྱུང་བ་ཆད་པའོ། །རྒོལ་བའི་དགེ་སློང་གིས་དོན་གཟུང་བར་འདོད་ན་གནས་བཅུར་བསམ་པ་ཤིན་ཏུ་བསམས། དཔྱད་པ་ཤིན་ཏུ་དཔྱད། བརྟག་པ་ཤིན་ཏུ་བརྟགས་ལ་དོན་གཟུང་བར་བྱའོ། །བཅུ་
[45b.4]གང་ཞེ་ན། བདག་གིས་དོན་གཟུང་བར་འདོད་པ་དེ་བདེན་པས་དོན་དེ་འཛིན་ཏམ། འོན་ཏེ་མི་བདེན་པས་དོན་དེ་གཟུང་བའི་དུས་ལ་འབབ་བམ། འོན་ཏེ་དུས་ལ་མ་བབ། དོན་གཟུང་བ་དེ་སྐབས་སུ་བབ་བམ། འོན་ཏེ་སྐབས་སུ་མ་བབ། དོན་དེ་གཟུང་བ་དེ་དོན་དང་ལྡན་
[45b.5]པའམ་འོན་ཏེ་དོན་དང་མི་ལྡན། དེ་ལ་མཐོང་བའམ། ཐོས་པའམ། དོགས་པའམ། ལུས་ཀྱི་ཉེས་པའམ། ངག་གི་ཉེས་པའམ། དེ་དག་གིས་སྨྲ་བར་བྱ། ཚེ་དང་ལྡན་པ་འདི་མི་དགེ་བའི་གནས་ནས་བསླང་སྟེ། དགེ་བའི་གནས་སུ་འཇོག་ནུས་སམ་སྙམ་དུ་
[45b.6]བསམས་པའོ། །ལན་འདེབས་པའི་དགེ་སློང་གིས་ཀྱང་གནས་བཅུར་བསམ་པ་ཤིན་ཏུ་བསམས། དཔྱད་པ་ཤིན་ཏུ་དཔྱད། བརྟག་པ་ཤིན་ཏུ་བརྟགས་ལ། སླར་རྒོལ་བའི་དགེ་སློང་ལ་སྐབས་དབྱེ་སྟེ། བཅུ་གང་ཞེ་ན། ཅི་ཚེ་དང་ལྡན་པ་ཚུལ་ཁྲིམས་དང་ལྡན་
[45b.7]ནམ་འོན་ཏེ་མ་ཡིན་ཁྲེལ་བ་ཅན་ནམ། འགྱོད་པ་ཅན་ནམ། སྡོམ་པ་ཅན་ནམ། བསླབ་པ་ལ་འདོད་པ་ཅན་ནམ། མང་དུ་ཐོས་པ། ཐོས་པ་འཛིན་པ། འཆང་བ་ཅན་ནམ། འདུལ་བ་དང་ལྷག་པའི་འདུལ་བ་ལ་ཤིན་ཏུ་མཁས་པའམ། ལུང་ཁ་ཏོན་ལོབས་
[46a]
[46a.1]པ་ཡིན་ནམ། ཅི་ཚེ་དང་ལྡན་པ་གཟུ་བོའི་དངོས་པོ་ཡོད་དམ་སྙམ་དུ་སེམས་པའོ། །ཨུ་པཱ་ལི་དེ་ལ་འདུལ་བ་འཛིན་པའི་གཟུ་བོས་ཀྱང་གནས་བཅུར་བསམ་པ་ཤིན་ཏུ་བསམས། དཔྱད་པ་ཤིན་ཏུ་དཔྱད། བརྟག་པ་ཤིན་ཏུ་བརྟགས་ལ་རྩོད་པ་གཟུང་
[46a.2]བར་བྱའོ། །བཅུ་གང་ཞེ་ན། ཅི་བདག་རྩོད་པ་དེ་ཐོག་མ་བྱུང་བ་ལ་མཁས་སམ། ཅི་བདག་རྩོད་པ་དེ་ཐོག་མ་བྱུང་བའི་ནང་དུ་མ་གཏོགས་སམ། ཅི་བདག་ལ་གཟུ་བོའི་དངོས་པོ་ཡོད་དམ། རྒོལ་བ་དང་ལན་གློན་པའི་དགེ་སློང་དེ་དག་བདག་གིས་ཚིག་ཉན་ཏམ། 
[46a.3]བདག་གིས་རྒོལ་བ་དང་། ལན་གློན་པའི་དགེ་སློང་དེ་དག་ལ་ཆོས་བཞིན་བསྒོ་བར་ནུས་སམ། བདག་གིས་རྒོལ་བ་དང་ལན་གློན་པའི་དགེ་སློང་དེ་དག་གིས་ལྟུང་བ་རྣམ་པར་སྦྱོང་ནུས་སམ། བདག་གིས་རྒོལ་བ་དང་། ལན་གློན་པའི་དགེ་སློང་དེ་དག་ལ་ནན་ཏུར་བྱ་
[46a.4]ནུས་སམ། བདག་གིས་རྩོད་པ་འདི་ཆོས་བཞིན་འདུལ་བ་བཞིན་སྟོན་པས་བསྟན་པ་བཞིན་ཉེ་བར་ཞི་བར་བྱ་ནུས་སམ། བདག་གིས་རྒོལ་བ་དང་། ལན་གློན་པའི་དགེ་སློང་དེ་དག་མི་དགེ་བའི་གནས་ནས་བསླང་སྟེ། དགེ་བའི་གནས་སུ་རབ་ཏུ་གཞོག་ནུས་སམ། 
[46a.5]བདག་གིས་རྩོད་པ་འདི་ཅི་ནས་ཕྱིན་ཆད་མི་འབྱུང་བར་འགྱུར་བ་དེ་ལྟ་བུར་ཉེ་བར་ཞི་བར་བྱེད་ནུས་སམ་སྙམ་དུ་བསམས་པའོ། །དེ་ལ་ཨུ་པཱ་ལི་གཟུ་བོ་འདུལ་བ་འཛིན་པས་རྩོད་པ་གཟུང་བར་འདོད་ན་གནས་བཅུར་བསམ་པ་ཤིན་ཏུ་བསམས། དཔྱད་པ་ཤིན་ཏུ་དཔྱད། བརྟག་
[46a.6]པ་ཤིན་ཏུ་བརྟགས་ལ་རྩོད་པ་ཞི་བར་བྱའོ། །བཅུ་གང་ཞེ་ན། བདག་གིས་འདིར་འཆད་པའི་གསུང་སྐད་དུ་སྨྲས་པ་དེ་ཟིན་པའི་མདོ་སྡེ་འཛིན་པ་འདུལ་བ་འཛིན་པ། མ་ལྟ་བུ་འཛིན་པའི་དགེ་སློང་དགེ་འདུན་གྱི་ནང་ན་ཡོད་པར་འགྱུར་རམ། དགེ་འདུན་འདི་དག་གི་ནང་ན་དགེ་
[46a.7]སློང་རྩོད་པ་འདི་ཇི་ལྟར་ཆོས་དང་། ཇི་ལྟར་འདུལ་བ་དང་། ཇི་ལྟར་སྟོན་པས་བསྟན་པ་དེ་ལྟར་ཞི་བར་བྱེད་པ་བདག་གི་ཟླ་ཡོད་དམ། དགེ་འདུན་འདི་དག་གི་ནང་ན་དགེ་སློང་རྩོད་པ་འདི་ཕྱི་ཕྱིར་རྣམ་པར་མི་འཕེལ་བར་འགྱུར་བ་བདག་གི་ཟླ་ཡོད་དམ། དགེ་འདུན་འདི་དག་
[46b]
[46b.1]གི་ནང་ན་དགེ་སློང་གང་རྩོད་པ་འདི་ཆོས་བཞིན་ཞི་བར་བྱ་སྟེ་ཕྱིན་ཆད་མི་འབྱུང་བར་བྱེད་པའི་བདག་གི་ཟླ་ཡོད་དམ། དགེ་འདུན་འདི་དག་གི་ནང་ན་དགེ་སློང་གང་རྒོལ་བ་དང་ལན་གློན་པའི་དགེ་སློང་འདི་དག་ལ་རྩོད་པ་འདི་རྒྱལ་པོའི་འཁོར་དུ་འགྱེད་པ། ངེས་པའི་རིགས་དེར་
[46b.2]འགྱེད་པར་གྱུར་ཅིག་ཅེས་ནས་ཆོས་བཞིན་དུ་བཟློག་པར་བྱའོ་སྙམ་དུ་བསམ་པ་ཡོད་དམ། ཅི་བདག་གིས་རྩོད་པ་འདི་དགེ་འདུན་འདིའི་ནང་དུ་ཞི་བར་བྱེད་ནུས་སམ། བདག་གིས་རྩོད་པ་འདི་ཞི་བར་བྱ་བ་ཕྱི་རོལ་དུ་བཙལ་དགོས་པར་མི་འགྱུར་གྲང་། བདག་གིས་
[46b.3]རྩོད་པ་འདི་ལ་རྒོལ་བ་དང་ལན་གློན་པའི་དགེ་སློང་དེ་དག་གནས་ནས་གནས་སུ་འདོང་མི་དགོས་པར་ནུས་པར་འགྱུར་རམ། བདག་གིས་རྩོད་པ་འདི་ཇི་ལྟར་ཕྱིན་ཆད་མི་འབྱུང་བའི་ཆོས་སུ་དེ་ལྟ་བུར་ཞི་བར་ནུས་སམ་སྙམ་དུ་བསམས་པའོ། །ཨུ་པཱ་ལི་ཆོས་བཅུ་དང་ལྡན་
[46b.4]པའི་འདུལ་བ་འཛིན་པས་རྩོད་པ་བྱུང་བ་ཞི་བར་བྱེད་ནུས་སོ། །བཅུ་གང་ཞེ་ན། སངས་རྒྱས་ཀྱིས་གསུངས་པའི་མདོ་སྡེ་སྟོན་ནུས་པར་འགྱུར་བ་དང་། ཉན་ཐོས་ཀྱིས་བཤད་པའི་མདོ་སྡེ་འཆད་པ་དང་། སངས་རྒྱས་ཀྱི་དུས་བྱུང་བའི་མདོ་སྡེ་འཆད་པ་དང་། དུས་
[46b.5]ཐམས་ཅད་དུ་བྱུང་བའི་མདོ་སྡེ་འཆད་པ་དང་། ཕྱོགས་གཅིག་པའི་མདོ་སྡེ་འཆད་པ་དང་། ནག་པོར་གསུངས་པ་དང་དཀར་པོར་གསུངས་པའི་མདོ་སྡེ་འཆད་པ་དང་། མདོའི་ལུགས་འཚལ་ནས་མདོ་འཆད་པ་ཐམས་ཅད་དུ་འགྲོ་བའི་མདོ་སྡེ་འཆད་པ་དང་། མཐུན་པའི་མདོ་
[46b.6]སྡེ་འཆད་པ་དང་། འདུལ་བ་དང་མཐུན་པའི་མདོ་སྡེ་འཆད་ནུས་པའོ། །ཨུ་པཱ་ལི་གཟུ་བོ་འདུལ་བ་འཛིན་པས་རྩོད་པ་བཟུང་ནས་རྣམ་པ་བཅུས་ཉེ་བར་ཞི་བར་བྱའོ། །བཅུ་གང་ཞེ་ན། དགེ་སློང་རྒོལ་བ་ཤེས་པར་བྱ། དགེ་སློང་ལན་འདེབས་པ་ཤེས་པར་བྱ། དགེ་སློང་
[46b.7]རྒོལ་བ་དཔྱད་པར་བྱ། ལན་གློན་པའི་དགེ་སློང་དཔྱད་པར་བྱ། རྒོལ་བའི་དགེ་སློང་ཡི་དམ་བཅར་གཞུག །ལན་གློན་པའི་དགེ་སློང་ཡི་དམ་བཅར་གཞུག །རྒོལ་བའི་དགེ་སློང་གཏན་ལ་འབེབས་སུ་གཞུག །ལན་གློན་པའི་དགེ་སློང་གཏན་ལ་འབེབས་སུ་གཞུག ། 
[47a]
[47a.1]རྒོལ་བའི་དགེ་སློང་ལྡང་བར་བྱེད་དུ་གཞུག །ལན་གློན་པའི་དགེ་སློང་ལྡང་བར་བྱེད་དུ་གཞུག་གོ། །ཆོས་བཅུ་དང་ལྡན་ན་འདུལ་བ་འཛིན་པ་ཉེས་པ་རྣམ་པར་སྟོན་ནུས་ཏེ། བཅུ་གང་ཞེ་ན། ཉེས་པ་ལྕི་བ་ཤེས། ཡང་བ་ཤེས། ལྷག་མ་དང་བཅས་པ་
[47a.2]ཤེས། ལྷག་མ་མེད་པ་ཤེས། གནས་ངན་ལེན་ཤེས། གནས་ངན་ལེན་མ་ཡིན་པ་ཤེས། བཅས་པ་ཤེས། མ་བཅས་པ་ཤེས། བཤགས་པ་ཤེས། བསྡམ་པར་བྱ་བ་ཤེས་པའོ། །ཆོས་བཅུ་དང་ལྡན་པའི་འདུལ་བ་འཛིན་པ་ནི་ལས་བྱེད་ནུས་པ་ཡིན་ཏེ། 
[47a.3]བཅུ་གང་ཞེ་ན། མངོན་དུ་གྱུར་པའི་ལས་ཤེས། མངོན་དུ་མ་གྱུར་པའི་ལས་ཤེས། སྐབས་མ་བྱེ་བའི་ལས་ཤེས། སྐབས་བྱེ་བའི་ལས་ཤེས། གླེང་བར་རིགས་པ་ཤེས། མི་གླེང་བར་རིགས་པ་ཤེས། དྲན་པར་བྱ་བར་རིགས་པ་ཤེས། མི་དྲན་པར་བྱ་བར་རིགས་
[47a.4]པ་ཤེས། གཏན་ཚིགས་སུ་རིགས་པར་ཤེས། གཏན་ཚིགས་སུ་མི་རིགས་པར་ཤེས་པའོ། །ཆོས་བཅུ་དང་ལྡན་པའི་འདུལ་བ་འཛིན་པས་རྩོད་པ་ཞི་བར་བྱེད་ནུས་པ་ཡིན་ཏེ། བཅུ་གང་ཞེ་ན། བྱུང་བ་མ་ནོར་བར་བྱེད་པ་ཡིན། བཅས་པ་མ་ནོར་བར་བྱེད་པ་ཡིན། 
[47a.5]རྗེས་སུ་བཅས་པ་མ་ནོར་བར་བྱེད་པ་ཡིན། མ་གནང་བ་མ་ནོར་བར་བྱེད་པ་ཡིན། རྗེས་སུ་གནང་བ་མ་ནོར་བར་བྱེད་པ་ཡིན། དགེ་སློང་མི་གཙང་བའི་ཉེས་པ་མི་འཆད་པར་བྱེད་པ་ཡིན། རྒོལ་བ་དང་ལན་གློན་པའི་དགེ་སློང་ལ་ཡི་དམ་བཅའ་བར་བྱེད་པ་ཡིན། མདོ་སྡེའི་
[47a.6]ཚིག་ཉེ་བར་སྟོན་པར་བྱེད་པ་ཡིན། རྗེས་སུ་བཅས་པ་ཉམས་པར་མི་བྱེད་པ་ཡིན། འདུལ་བ་ལ་མཐུན་པ་ཡིན། ཆོས་བཞིན་རྩོད་པ་ཞི་བར་བྱེད་པ་ཡིན་ནོ། །ཆོས་བཅུ་དང་ལྡན་ན་འདུལ་བ་འཛིན་པས་ཆད་པའི་ལས་ཀྱིས་གཅོད་ནུས་པ་ཡིན་ཏེ། བཅུ་གང་ཞེ་ན། ཚངས་
[47a.7]པའི་ཆད་པ་ཤེས། མི་དགའ་བར་འགྱུར་བའི་ལས་ཤེས། མི་སྤྱོད་པར་འགྱུར་བའི་ལས་ཤེས། མ་རུང་བར་བྱ་བའི་ལས་ཤེས། དེའི་ངོ་བོ་ཉིད་ཚོལ་དུ་གཞུག་པའི་ལས་ཤེས། བཟློག་པའི་ལས་ཤེས། སྤང་བའི་ལས་ཤེས། རྣམ་པར་དག་པའི་ལས་ཤེས། བྱིན་
[47b]
[47b.1]གྱིས་བརླབ་པའི་ལས་ཤེས། རྒོལ་བའི་ལས་ཤེས་པའོ། །འདུལ་བ་དམ་པའི་གཞུང་ལས་གཅིག་ནས་འཛེགས་པ་རྫོགས་སྷོ།། །།འདུལ་བ་གཞུང་དམ་པ། བམ་པོ་ཉི་ཤུ་བརྒྱད་པ། འདུལ་བ་ལས་ལྔ་པའི་མདོར་བསྡུས་པ་སྟེ། ཉེར་བཞག་
[47b.2]འཇིགས་པ་སེལ་བ་དང་། །བྱིན་ལེན་བྱ་བརྐུ་བ་དང་། །བསྙེན་པར་རྫོགས་དང་མཚམས་རྣམས་དང་། །ཟས་ཀྱང་དེ་བཞིན་སྐབས་དབྱེ་དང་། །དུགས་ཁང་དང་ནི་ཐ་མའོ། །མདོར་ན། ཉེར་བཞག་ཚུལ་ཁྲིམས་བདེན་པ་དང་། །སྨྲ་བར་བྱ་དང་ཕས་ཕམ་དང་། །
[47b.3]ཉེས་བྱས་གཉིས་དང་ལྟ་བ་སྟེ། །ཉམས་པ་དང་ནི་ལྕི་བ་དང་། །ཇི་ལྟ་བུར་ནི་རིགས་ཀྱི་བུ། །དེ་མིན་རིམ་པར་བཅས་པའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་དགེ་སློང་གླེང་བ་ཞིག་གིས་གཞན་ལ་གླེང་བར་འཚལ་ན་
[47b.4]གནས་དུར་གནས་ཏེ་གླེང་བར་བགྱི། དགེ་སློང་ཡང་སྐབས་འབྱེད་དུ་གཞུག་པར་བགྱི། ཨུ་པཱ་ལི་དགེ་སློང་ཞིག་དགེ་སློང་གཞན་ལ་གླེང་བར་འདོད་པས་གནས་ལྔ་ལ་གནས་ཏེ་གླེང་བར་བྱའོ། །དགེ་སློང་སྐབས་འབྱེད་དུ་གཞུག་པ་ལྔ་གང་ཞེ་ན། སྟོད་གཡོགས་ཕྲག་
[47b.5]པ་གཅིག་ཏུ་གཟར་ཏེ་ལྷམ་ཕུད་ལ་རྒན་རིམས་སུ་འདུག་ནས་དགེ་སློང་གི་དགེ་འདུན་ལ་ཐལ་མོ་སྦྱར་བ་བཏུད་དེ་བྱམས་པའི་སེམས་ཉེ་བར་གཞག་ལ་གླེང་བའི་དགེ་སློང་དེ་ལ་སྐབས་འབྱེད་དུ་གཞུག །གླེང་བའི་དགེ་སློང་གིས་གཞན་ལ་གླེང་བར་འདོད་པས་ཆོས་ལྔས་ནང་དུ་
[47b.6]དྲན་པ་ཉེ་བར་གཞག་ལ་གཞན་ལ་གླེང་བར་བྱའོ། །ལྔ་གང་ཞེ་ན། ཅི་བདག་ཚུལ་ཁྲིམས་དང་ལྡན་ཞིང་སྔོན་རྫོགས་པ་ཡིན་ནམ། ངོ་ཚ་ཞིང་འབྱེད་པ་དང་ལྡན་ནམ། སྡོམ་པས་བསྡམས་པ་བསླབ་པར་འདོད་དམ། མང་དུ་ཐོས་ཤིང་ཐོས་པ་འཛིན། ཐོས་པ་ལ་
[47b.7]སོགས་པ་ལུང་ཁ་ཏོན་ལོབས་སམ། ཅི་འདུལ་བ་དང་ལྷག་པའི་འདུལ་བ་ལ་བདག་ཤིན་ཏུ་རྣམ་པར་གདོན་མི་ཟ་བར་གྱུར་ཏམ་སྙམ་དུ་བསམས་ནས་གླེང་བར་བྱེད་པའི་དགེ་སློང་གིས་གཞན་ལ་གླེང་བར་འདོད་ན། དེ་ལྟར་གནས་ལྔས་ནང་དུ་དྲན་པ་ཉེ་བར་གཞག་ལ་གཞན་ལ་གླེང་
[48a]
[48a.1]བར་བྱའོ། །གཞན་ཡང་དགེ་སློང་གླེང་བ་ཞིག་གླེང་བར་འདོད་པས་ཆོས་ལྔས་ནང་དུ་དྲན་པ་ཉེ་བར་གཞག་ལ་གླེང་བར་བྱའོ། །ལྔ་གང་ཞེ་ན། འདི་ལྟར་བདག་གཞན་ལ་གླེང་བར་འདོད་པ་དེ་ཅི་བདེན་པས་སམ་འོན་ཏེ་མི་བདེན་པས་དོན་དུ་གཟུང་བ་འདི་དུས་ལས་
[48a.2]བབ་བམ་འོན་ཏེ་དུས་ལས་མ་བབ། ཅི་དོན་བཟུང་བ་སྐབས་སུ་བབ་བམ་འོན་ཏེ་སྐབས་སུ་མ་བབ། ཅི་དོན་བཟུང་བ་འདི་དོན་དང་ལྡན་པའམ་འོན་ཏེ་དོན་དང་ལྡན་པ་མ་ཡིན། དེ་ལ་མཐོང་བས་སམ། ཐོས་པས་སམ། དོགས་པས་སྨྲ་བར་བྱའམ་ཞེས་གླེང་བའི་དགེ་སློང་
[48a.3]གིས་གཞན་ལ་གླེང་བར་འདོད་པས། ཆོས་དེ་ལྔས་ནང་དུ་དྲན་པ་ཉེ་བར་གཞག་ལ་གཞན་ལ་གླེང་བར་བྱའོ། །གླེང་བར་བྱེད་པའི་དགེ་སློང་གིས་གླེང་བའི་དགེ་སློང་ལ་རྣམ་པ་ལྔས་སྐབས་འབྱེད་དུ་གཞུག་པར་བྱའོ། །ལྔ་གང་ཞེ་ན། འདི་ལྟར་ཁྱོད་ལ་གླེང་གིས་ཤེས་པར་གྱིས་
[48a.4]ཤིག །ཚེ་དང་ལྡན་པ་ཁྱོད་ལ་སྨྲའོ། །ཚེ་དང་ལྡན་པ་ཁྱོད་ལ་གླེང་ངོ་། །ཚེ་དང་ལྡན་པ་ཁྱོད་ལ་དྲན་པར་བྱའོ། །ཚེ་དང་ལྡན་པ་ཁྱོད་ཀྱིས་བདག་ལ་སྐབས་དབྱེ་བར་བྱོས་ཤིག །ཕས་ཕམ་པ་དང་། དགེ་འདུན་གྱི་ལྷག་མ་དང་། ལྟུང་བ་དང་། སླར་བཤགས་པ་དང་། 
[48a.5]ཉེས་བྱས་རྣམས་ལས་གང་ཁྱོད་ལ་སྨྲ། གང་ཁྱོད་ལ་བརྗོད། གང་ཁྱོད་ལ་གླེང་། གང་ཁྱོད་ལ་དྲན་པར་བྱ། གང་ཁྱོད་ལ་སྐབས་སུ་འབྱེད་དུ་གཞུག །ཉེས་བྱས་སུ་གྱུར་ན་ཕས་ཕམ་པ་ལས་བྱུང་བའམ། དགེ་འདུན་གྱི་ལྷག་མ་ལས་བྱུང་བའམ། ལྟུང་བ་ལས་བྱུང་
[48a.6]བའམ། སོ་སོར་བཤགས་པ་ལས་བྱུང་བའམ། བསླབ་པ་ལས་བྱུང་བ་རྣམས་གང་ཁྱོད་ལ་བརྗོད་པར་བྱ། བཤགས་པར་བྱ་བའམ། བསྡམ་པར་བྱ་བའམ། འདུལ་བ་ལས་ཤིན་ཏུ་འདས་པའམ། ངན་དུ་སྨྲ་བ་ལས་བྱུང་བའམ། མངོན་དུ་སྤྱོད་པ་རྣམས་ཀྱི་ཉེས་བྱས་
[48a.7]གང་ཁྱོད་ལ་བརྗོད་པར་བྱ། ཁྱོད་ལ་མཐོང་བའམ། ཐོས་པའམ། དོགས་པ་གང་སྨྲ་བར་བྱ། ལུས་ཀྱི་འདས་པ་དང་། ངག་གི་འདས་པ་གང་ཁྱོད་ལ་སྨྲ་བར་བྱ། ལྟུང་བ་ལྕི་བའམ། ཡང་བའམ། ལྷག་མ་དང་བཅས་པའམ། ལྷག་མ་མ་ལུས་པའམ། ཐམས་
[48b]
[48b.1]ཅད་ལས་འདས་པའམ། ལྟུང་བ་གང་ཁྱོད་ལ་སྨྲ་བར་བྱ། ཚུལ་ཁྲིམས་ཉམས་པའམ། ལྟ་བ་ཉམས་པའམ། འཚོ་བ་ཉམས་པའམ། ཉམས་པ་ཐམས་ཅད་གང་ཁྱོད་ལ་སྨྲ་བར་བྱ། ཁྱོད་འགྲོ་བའམ། འགྲེང་བའམ། འདུག་པའམ། ཉལ་བའམ། འཆག་
[48b.2]པའམ། སྤྱོད་ལམ་གང་ཁྱོད་ལ་སྨྲ་བར་བྱ། གྲོང་དུ་བྱས་པའམ། དགོན་པ་ལ་བྱས་པའམ། ལམ་དུ་བྱས་པའམ། ལམ་ལས་གོལ་བར་བྱས་པའམ། དབེན་པར་བྱས་པ་རྣམས་སམ། ས་གང་དུ་བྱས་པས་ཁྱོད་ལ་གླེང་བར་བྱ་ཞེས་དགེ་སློང་གླེང་བར་བྱེད་
[48b.3]པས་གླེང་བའི་དགེ་སློང་ལ་རྣམ་པ་འདི་ལྔས་སྐབས་ཕྱེ་ནས་ཡི་དམ་འཆར་བཅུག་ལ་གདོད་གླེང་བར་བྱའོ། །དེ་སྟེ་ཁས་མི་ལེན་ན་གླེང་བར་བྱེད་པའི་དགེ་སློང་གིས་བྱམས་པའི་སེམས་དང་། སྙིང་རྗེའི་སེམས་དང་། ཕན་པའི་སེམས་དང་། རྗེས་སུ་བརྩེ་བའི་སེམས་དང་། 
[48b.4]བསླང་བར་འདོད་པའི་སེམས་ཀྱིས་གླེང་བར་བྱའོ། །ལན་འདེབས་པའི་དགེ་སློང་གིས་ཀྱང་ཕས་གླེང་བར་བྱེད་པའི་ཚེ་གནས་ལྔ་ལ་གནས་ནས་གླེང་བར་བྱེད་པའི་དགེ་སློང་ལ་སྐབས་དབྱེ་བར་བྱའོ། །གནས་ལྔ་གང་ཞེ་ན། སྟན་ལས་ལངས། ལྷམ་ཕུད། སྟོད་གཡོགས་
[48b.5]ཕྲག་པ་གཅིག་ཏུ་གཟར་ཏེ། རྒན་རིམས་ལ་ཐལ་མོ་སྦྱར་བ་བཏུད་ནས་བསྟི་སྟང་དུ་བཅས། འཇིགས་པ་དང་བཅས་པའི་དབང་དུ་བྱས་ལ་གླེང་བར་བྱེད་པའི་དགེ་སློང་ལ་སྐབས་དབྱེ་བར་བྱའོ། །གླེང་བའི་དགེ་སློང་གིས་གླེང་བར་བྱེད་པའི་དགེ་སློང་ལ་སྐབས་དབྱེ་བར་
[48b.6]འདོད་ན་གླེང་བར་བྱེད་པའི་དགེ་སློང་ལ་གནས་ལྔར་བརྟག་པར་བྱའོ། །ལྔ་གང་ཞེ་ན། ཅི་ཚེ་དང་ལྡན་པ་འདི་ཚུལ་ཁྲིམས་དང་ལྡན་ཞིང་སྔོན་རྫོགས་པ་ཡིན་ནམ། ངོ་ཚ་ཞིང་འགྱོད་པ་དང་ལྡན་ནམ། སྡོམ་པས་བསྡམས་ཤིང་སྡོམ་པར་འདོད་དམ། ཅི་ཚེ་དང་ལྡན་པ་མང་
[48b.7]དུ་ཐོས་པ། ཐོས་པ་འཛིན་པ། ཐོས་པ་བསགས་པའམ། ལུང་ཁ་ཏོན་ལོབས་སམ། འདུལ་བ་དང་། ལྷག་པའི་འདུལ་བ་དང་། མདོ་སྡེ་ལ་ཤིན་ཏུ་རྣམ་པར་གདོན་མི་ཟ་བ་ཡིན་ནམ་ཞེས་གླེངས་པའི་དགེ་སློང་གིས་གླེང་བར་བྱེད་པའི་དགེ་སློང་ལ་གནས་འདི་ལྔས་
[49a]
[49a.1]བརྟགས་ལ་དེའི་འོག་ཏུ་སྐབས་དབྱེ་བར་བྱའོ། །གླེངས་པའི་དགེ་སློང་གིས་གླེང་བར་བྱེད་པའི་དགེ་སློང་ལ་སྐབས་དབྱེ་བར་འདོད་པས་ཆོས་ལྔ་ནང་དུ་དྲན་པ་ཉེ་བར་གཞག་ལ་སྐབས་དབྱེ་བར་བྱའོ། །ལྔ་གང་ཞེ་ན། བདག་ལ་གཞན་གྱིས་གླེང་བ་དེ་བདེན་
[49a.2]པས་གླེང་གི་མི་བདེན་པས་མ་ཡིན་པ་དང་། དུས་སུ་གླེང་གི་དུས་ལས་འདས་པར་མ་ཡིན་པ་དང་། དོན་དང་ལྡན་པས་གླེང་གི་དོན་དང་མི་ལྡན་པར་མ་ཡིན་པ་དང་། ཚིག་འཇམ་པོས་གླེང་གི་རྩུབ་པོས་མ་ཡིན་པ་དང་། བྱམས་པ་དང་ལྡན་པས་གླེང་གི་ཞེ་སྡང་དང་ལྡན་པས་མ་
[49a.3]ཡིན་པ་འདི་ལྟ་བུ་གཞན་ལས་རྙེད་པར་ག་ལ་འགྱུར་སྙམ་དུ་བསམས་ནས། གླེངས་པའི་དགེ་སློང་གིས་གླེང་བར་བྱེད་པའི་དགེ་སློང་ལ་སྐབས་དབྱེ་བར་འདོད་པས། ཆོས་འདི་ལྔ་ནང་དུ་དྲན་པ་ཉེ་བར་བཞག་ནས་གླེང་བར་བྱེད་པའི་དགེ་སློང་ལ་ཚིག་འདི་སྐད་སྨྲོས་ཤིག །ཀྱེ་གླེང་བར་
[49a.4]བྱེད་པའི་ཚེ་དང་ལྡན་པ་ཁྱོད་ཤེས་པར་གྱིས་ལ་བདག་ལ་སྨྲོས་ཤིག །ཚེ་དང་ལྡན་པ་ཁྱོད་ཀྱིས་བདག་ལ་སྒོ་ཤིག །ཚེ་དང་ལྡན་པ་ཁྱོད་ཀྱིས་བདག་ལ་གླེངས་ཤིག །ཚེ་དང་ལྡན་པ་ཁྱོད་ལ་སྐབས་དབྱེ་བར་བྱས་པ་དག་ལ་ཇི་སྐད་དུ་སྨྲ། བདག་ལ་ཇི་སྐད་དུ་བསྒོ། བདག་ལ་
[49a.5]ཇི་སྐད་དུ་གླེང་། བདག་ལ་ཇི་ལྟ་བུར་དྲན་པར་བྱ། གང་གི་ཕྱིར་བདག་གིས་སྐབས་དབྱེ་བར་བྱ། ཉེས་པའི་ནང་ནས་ཕས་ཕམ་པའམ། དགེ་འདུན་གྱི་ལྷག་མའམ། ལྟུང་བའམ་སོ་སོར་བཤགས་པ་རྣམས་ལས་གང་སྨྲ་བར་བྱ། ཉེས་བྱས་རྣམས་ལས་ཀྱང་ཕས་ཕམ་
[49a.6]པའམ། དགེ་འདུན་གྱི་ལྷག་མ་ལས་བྱུང་བའམ། ལྟུང་བ་ལས་བྱུང་བའམ། སོ་སོར་བཤགས་པ་ལས་བྱུང་བའམ། བསླབ་པ་ལས་བྱུང་བ་རྣམས་སྐབས་དབྱེ་བར་བགྱི། བཤགས་པར་བྱ་བའམ། བསྡམ་པར་བྱ་བའམ། འདུལ་བ་ལས་འདས་པའམ། ངན་
[49a.7]དུ་སྨྲ་བ་ལས་བྱུང་བའམ། མངོན་པར་སྤྱད་པ་ལས་བྱུང་བ་རྣམས་ཀྱི་ཉེས་བྱས་གང་གིས་སྐབས་དབྱེ་བར་བྱ། བདག་ལ་མཐོང་ངམ། ཐོས་པའམ། དོགས་པའམ། ལུས་ཀྱི་འདས་པའམ། ངག་གི་འདས་པའམ། བདག་ལ་མངོན་པར་སྤྱད་པ་གང་སྨྲ། བདག་
[49b]
[49b.1]ལ་ལྕི་བའམ། ཡང་བའམ། ལྷག་མ་དང་བཅས་པའམ། ལྷག་མ་མ་ལུས་པའམ། ཐམས་ཅད་ལས་འདས་པའམ། བདག་ལ་ཉེས་པ་གང་སྨྲ། ཚུལ་ཁྲིམས་ཉམས་པའམ། ལྟ་བ་ཉམས་པའམ། སྤྱོད་པ་ཉམས་པའམ། འཚོ་བ་ཉམས་པའམ། ཐམས་
[49b.2]ཅད་ཉམས་པའམ། ཉམས་པ་གང་སྨྲ། འགྲོ་བ་དང་། འགྲེང་བ་དང་། འདུག་པ་དང་། ཉལ་བ་དང་། མ་ཉལ་བ་རྣམས་སྤྱོད་ལམ་གང་བྱས་པ་ལས་སྨྲ། གྲོང་དུ་བྱས་པའམ། དགོན་པ་ལ་བྱས་པའམ། ལམ་དུ་བྱས་པའམ། ལམ་གོལ་བར་བྱས་པའམ། 
[49b.3]མཚན་མོ་བྱས་པའམ། ཉིན་པར་བྱས་པ་རྣམས་ལས་བདག་གིས་གང་དུ་བྱས་པ་སྨྲོས་ཤིག །གླེངས་པའི་དགེ་སློང་གིས་གླེང་བར་བྱེད་པའི་དགེ་སློང་ལ་རྣམ་པ་འདི་ལྔས་སྐབས་ཕྱེ་ལ་ཡི་དམ་བཅར་ཆུག་སྟེ་ཚིག་འདི་སྐད་སྨྲོས་ཤིག །གླེང་བར་བྱེད་པ་ཇི་ལྟར་ཡི་དམ་
[49b.4]བཅས་པའི་ཉེས་པ་སྨྲོས་ཤིག་ཅེས་བྱའོ། །མདོར་ན། འཇིགས་པར་གྱུར་དང་འཁྲུལ་བ་དང་། །ཚངས་པའི་ཆད་པ་རིམ་གྲོ་མེད། །བསྡིགས་པའི་ཆད་པ་མངོན་སུམ་དང་། །བདེན་པ་རྣམས་ཀྱང་དེ་བཞིན་ནོ། །གང་གི་ཚེ་གླེང་བའི་དགེ་སློང་གིས་སྐབས་ཕྱེ་བར་
[49b.5]གྱུར་པ་དེའི་ཚེ་ན་གླེང་བར་བྱེད་པའི་དགེ་སློང་གིས་གནས་ལྔར་ཡིད་བརྟན་པར་བྱ་སྟེ། ཚེ་དང་ལྡན་པ་མ་འཇིགས་ཤིག །ཁྱོད་འཇིགས་པར་མ་བྱེད། ཁྱོད་སྐྲག་པར་མ་བྱེད། ཀུན་ཏུ་མ་སྐྲག་ཤིག །ཀུན་ཏུ་སྐྲག་པར་མ་བྱེད་ཅིག །མ་སྔངས་ཤིག །སྡངས་པར་
[49b.6]མ་བྱེད་ཅིག །མ་འཛེམ་ཤིག །འཛེམ་པར་མ་བྱེད་ཅིག །གླེང་བར་བྱེད་པའི་དགེ་སློང་གིས་གླེངས་པའི་དགེ་སློང་ལ་གཞན་ཡང་གནས་ལྔར་ཡིད་བརྟན་པར་བྱ་སྟེ། ཚེ་དང་ལྡན་པ་ཁྱོད་ཀྱི་འཁྲུལ་བ་མི་འཛིན་ཏོ། །ཁྱོད་ཀྱི་སྔངས་པའི་སྐབས་མི་འཛིན་གྱི། ཚེ་དང་ལྡན་
[49b.7]པ་ཁྱོད་ལ་གཏན་ལ་བབ་པར་འཛིན་ཏོ། །ཚེ་དང་ལྡན་པ་ལན་གསུམ་གྱི་བར་དུ་དམ་བཅའ་བ་ལ་གཞག་གོ། །གླེང་བའི་དགེ་སློང་གིས་གླེང་བར་བྱེད་པའི་དགེ་སློང་ལ་གཞན་ཡང་གནས་ལྔར་ཡིད་བརྟན་པར་བྱའོ། །དེ་སྟེ་ཚེ་དང་ལྡན་པ་ཁྱོད་ཚངས་པའི་ཆད་པས་རིགས་པར་
[50a]
[50a.1]འགྱུར་ན་ཚངས་པའི་ཆད་པས་བསྒོ་བར་བྱའོ། །དེ་སྟེ་མི་དགའ་བར་ཚོར་བས་འོས་པར་གྱུར་ན་མི་དགའ་བར་འགྱུར་བའི་ལས་བྱའོ། །གླེང་བར་བྱེད་པའི་དགེ་སློང་གིས་གླེངས་པའི་དགེ་སློང་ལ་གཞན་ཡང་གནས་ལྔར་ཡིད་བརྟན་པར་བྱའོ། །དེ་སྟེ་ཚེ་དང་ལྡན་པ་ཁྱོད་རིམ་
[50a.2]གྲོ་མེད་པར་བྱེད་ན་རིམ་གྲོ་མེད་པའི་ནང་དུ་བགྲང་བར་བྱའོ། །དེ་སྟེ་ཚེ་དང་ལྡན་པ་ཁྱོད་ཉེས་པ་ངོར་བརྗོད་ན་ནི་ཉེས་པ་ངོར་བརྗོད་པའི་ནང་དུ་བགྲང་བར་བྱའོ། །དེ་སྟེ་ཁྱོད་གཞན་ཟེར་རོ་ཞེས་ཕྱས་ཐོགས་ན་ནི་གཞན་ཟེར་རོ་ཞེས་ཕྱས་ཐོགས་པའི་ནང་དུ་ཁྱོད་བགྲང་བར་བྱའོ། །དེ་སྟེ་
[50a.3]བསྒོ་བ་མི་ཉན་ན་ནི་བསྒོ་བ་མི་ཉན་པར་ཁྱོད་བགྲང་བར་བྱའོ། །དེ་སྟེ་ཅང་མི་སྨྲ་བས་བསྒོ་བ་མི་ཉན་ན་ནི་ཡང་ཅང་མི་སྨྲ་བའི་ནང་དུ་ཁྱོད་བགྲང་བར་བྱའོ། །གླེང་བར་བྱེད་པའི་དགེ་སློང་གིས་གླེངས་པའི་དགེ་སློང་ལ་གཞན་ཡང་གནས་ལྔར་ཡིད་བརྟན་པར་བྱ་སྟེ། དེ་སྟེ་ཚེ་དང་
[50a.4]ལྡན་པ་ཁྱོད་ལ་བསྡིགས་པའི་ལས་བྱ་བར་འོས་ན་ནི་ཁྱོད་ལ་བསྡིགས་པའི་ལས་བྱའོ། །དེ་སྟེ་ལོངས་སྤྱོད་མི་གཅིག་པར་འོས་ན་ནི་ལོངས་སྤྱོད་མི་གཅིག་པའི་ལས་བྱའོ། །དེ་སྟེ་མིག་ལམ་ན་མི་སྣང་བར་འོས་ན་ནི་ཁྱོད་ལ་མིག་ལམ་ན་མི་སྣང་བའི་ལས་བྱའོ། །དེ་
[50a.5]སྟེ་བསྐྲད་པར་འོས་ན་ནི་བསྐྲད་པའི་ལས་བྱའོ། །དེ་སྟེ་སྨད་པའི་ལས་བྱ་བར་འོས་ན་ནི་སྨད་པའི་ལས་བྱའོ། །དེ་སྟེ་སླར་བསྡུམ་པར་འོས་ན་ནི་ཁྱོད་ལ་བསྡུམ་པའི་ལས་བྱའོ། །དེ་སྟེ་སྤང་བར་འོས་ན་ནི་ཁྱོད་ལ་སྤང་བའི་ལས་བྱའོ། །གླེང་བར་བྱེད་པའི་དགེ་
[50a.6]སློང་གིས་གླེངས་པའི་དགེ་སློང་ལ་གཞན་ཡང་གནས་ལྔར་ཡིད་བརྟན་པར་བྱ་སྟེ། དེ་སྟེ་ཚེ་དང་ལྡན་པ་ཁྱོད་ལ་ཆད་པས་གཅད་པར་འོས་ན་ནི་ཁྱོད་ལ་ཆད་པས་གཅད་པར་བྱའོ། །གཞི་ནས་བླངས་ཏེ་ཆད་པས་གཅད་པར་འོས་ན་ནི་ཁྱོད་གཞི་ནས་བསླང་སྟེ་ཆད་པས་གཅད་པར་
[50a.7]བྱའོ། །དེ་སྟེ་ཡིད་མགུ་བར་འོས་ན་ནི་ཁྱོད་ཡིད་མགུ་བར་བྱེད་དུ་གཞུག་གོ། །དེ་སྟེ་གཞི་ནས་བསླང་སྟེ་ཡིད་མགུ་བར་བྱེད་པར་འོས་ན་ནི་ཁྱོད་གཞི་ནས་བསླང་སྟེ་ཡིད་མགུ་བར་བྱེད་དུ་གཞུག་གོ། །དེ་སྟེ་སླར་གཞི་ནས་བསླང་སྟེ་ཆད་པ་བྱེད་དུ་གཞུག་པར་འོས་
[50b]
[50b.1]ན་ནི་ཁྱོད་ལ་སླར་གཞི་ནས་བསླང་སྟེ། ཆད་པ་བྱེད་དུ་གཞུག་པའི་ལས་བྱའོ། །དེ་སྟེ་སླར་གཞི་ནས་བསླང་སྟེ་ཡིད་མགུ་བ་བྱེད་དུ་གཞུག་པར་འོས་ན་ནི་ཁྱོད་སླར་གཞི་ནས་བསླང་སྟེ་ཡིད་མགུ་བར་བྱེད་དུ་གཞུག་གོ། །གླེང་བར་བྱེད་པའི་དགེ་སློང་གིས་གླེངས་པའི་དགེ་སློང་
[50b.2]ལ་གཞན་ཡང་གནས་ལྔར་ཡིད་བརྟན་པར་བྱ་སྟེ། དེ་སྟེ་ཚེ་དང་ལྡན་པ་ཁྱོད་མངོན་སུམ་གྱིས་འདུལ་བར་འོས་ན་ནི་ཁྱོད་ལ་མངོན་སུམ་དུ་འདུལ་བར་བྱའོ། །དེ་སྟེ་དྲན་པས་འདུལ་བར་འོས་ན་ནི་ཁྱོད་དྲན་པས་འདུལ་བར་བྱའོ། །དེ་སྟེ་མ་རྨོངས་པས་འདུལ་བར་འོས་ན་ནི་ཁྱོད་
[50b.3]མ་རྨོངས་པས་འདུལ་བར་བྱའོ། །དེ་སྟེ་དེའི་ངོ་བོ་ཚོལ་བས་འདུལ་བར་འོས་ན་ནི་ཁྱོད་དེའི་ངོ་བོ་ཚོལ་བས་འདུལ་བར་བྱའོ། །དེ་སྟེ་ཚུལ་ཤིང་མང་པོར་བྱ་བར་འོས་ན་ནི་ཁྱོད་ལ་ཚུལ་ཤིང་མང་པོར་བྱ་བར་སྦྱིན་ནོ། །གླེང་བར་བྱེད་པའི་དགེ་སློང་གིས་གླེངས་པའི་དགེ་སློང་ལ་
[50b.4]གཞན་ཡང་གནས་ལྔར་ཡིད་བརྟན་པར་བྱ་སྟེ། གླེངས་པ་ཁྱོད་ཉོན་ཅིག །ཁྱོད་ལ་གང་དྲིས་པ་དེ་ལྟ་དེ་ལྟ་བུར་ཁྱོད་ཀྱིས་སྨྲོས་ཤིག །ཇི་ལྟར་བདག་ཉིད་སུན་པར་མི་འགྱུར་བ་དང་། གཞན་ལ་གནོད་པར་མི་འགྱུར་བ་དང་། སྐྱོན་མེད་པའི་དགེ་སློང་རྣམས་ལ་གཙེ་བར་མི་
[50b.5]འགྱུར་བ་དང་། མངོན་སུམ་དུ་གྱུར་པའི་དགེ་སློང་རྣམས་ལ་མངོན་སུམ་དུ་མི་སྨོད་པ་དང་། གཟུ་བོའི་དགེ་སློང་རྣམས་ལ་མདོ་སྡེའི་ཚིག་དང་། མི་མཐུན་པར་མ་བྱེད་ཅིག །དེ་ལྟར་བྱས་ན་དགེ་ཞིང་ཤིན་ཏུ་དགེ་བར་འགྱུར་རོ། །མདོར་ན། ཉེས་པ་བྱས་འདོགས་དེ་
[50b.6]བཞིན་ཏེ། །ཁས་ལེན་ལྟ་བ་གསོ་སྦྱིན་དང་། །སློབ་དཔོན་དང་ནི་གང་སྤྱོད་དང་། །གནས་འཇིག་པ་དང་བསྐྲད་པའོ། །ཉེས་པ་བྱེད་པ་ལྔ་སྟེ། ཁྲེལ་མེད་པ་ལས་ཉེས་པ་བྱུང་བ་དང་། ཐེ་ཚོམ་ལས་བྱུང་བ་དང་། མི་ཤེས་པ་ལས་བྱུང་བ་དང་། བློ་ཞན་པ་ལས་
[50b.7]བྱུང་བ་དང་། དྲན་པ་ཉམས་པ་ལས་བྱུང་བའོ། །སྤང་བའི་དངོས་པོ་ལྔ་སྟེ། གསོལ་བ་དང་། འདྲི་བར་བྱེད་པ་དང་། བསྒོ་བ་དང་། ཁ་ཅིག་ལ་སྨྲ་བ་དང་། བརྗོད་པར་བྱ་བའོ། །གསོལ་བ་གང་ཞེ་ན། ཚེ་དང་ལྡན་པ་ཁྱོད་ཀྱིས་དགེ་སྦྱོང་དུ་མི་འགྱུར་བ་ཅུང་ཟད་
[51a]
[51a.1]ཀྱང་མ་བྱེད་ཅིག་པར་ཚེ་དང་ལྡན་པ་ཁྱོད་ལ་གསོལ་ལོ། །འདྲི་བར་བྱེད་པ་གང་ཞེ་ན། ཚེ་དང་ལྡན་པ་ཁྱོད་ཀྱིས་དགེ་སྦྱོང་དུ་མི་འགྱུར་བ་ཅུང་ཟད་མ་བྱས་སམ་ཞེས་ཚེ་དང་ལྡན་པ་ཁྱོད་ལ་དྲིའོ། །བསྒོ་བ་གང་ཞེ་ན། ཚེ་དང་ལྡན་པ་ཁྱོད་ཀྱིས་དགེ་སྦྱོང་དུ་མི་འགྱུར་
[51a.2]བར་མ་བྱེད་ཅིག་ཅེས་ཁྱོད་ལ་བསྒོ་བར་བྱའོ། །ཁ་ཅིག་ལ་སྨྲ་བ་གང་ཞེ་ན། ཚེ་དང་ལྡན་པ་ཁྱོད་ཀྱིས་ཇི་ལྟར་ཁ་ཅིག་དགེ་སྦྱོང་བྱེད་དུ་མི་འགྱུར་བར་བྱེད་པ་དེ་ལྟར་མ་བྱེད་པར་བག་ཡོད་པར་བསྒྲུབ་པར་གྱིས་ཤིག །བརྗོད་པ་གང་ཞེ་ན། ཚེ་དང་ལྡན་པ་ཁྱོད་དགེ་སྦྱོང་དུ་མི་
[51a.3]འགྱུར་བར་མི་བྱ་བའི་ཕྱིར་ཡང་དང་ཡང་བརྗོད་དོ། །ཆོས་བཞིན་མ་ཡིན་པར་ཁས་ལེན་པ་ཡང་ལྔ་སྟེ། རྒྱལ་པོས་འཇིགས་ཏེ་ཁས་ལེན་པ་དང་། རྐུན་པོས་འཇིགས་ཏེ་ཁས་ལེན་པ་དང་། རིགས་པའི་གྲོང་གིས་འཇིགས་ཏེ་ཁས་ལེན་པ་དང་། ཆད་པས་འཇིགས་ཏེ་
[51a.4]ཁས་ལེན་པ་དང་། དགེ་སྦྱོང་ཉིད་ལ་ལྟོས་པ་མེད་པར་ཁས་ལེན་པའོ། །ཆོས་བཞིན་ཁས་ལེན་པ་ཡང་ལྔ་སྟེ། དཀར་པོའི་ཕྱོགས་སུ་རྣམ་པ་ལྔར་བཟློག་པར་བྱའོ། །ཆོས་བཞིན་མ་ཡིན་པར་ལྟ་བ་སྨྲ་བ་ལྔ་སྟེ། ལྷག་མ་མ་ལུས་པའི་དངོས་པོ་ལ་ལྟ་བ་སྨྲ་བ་དང་། 
[51a.5]བཤགས་པའི་དངོས་པོ་ལ་ལྟ་བ་སྨྲ་བ་དང་། ཉེས་པ་གཞན་བྱུང་བར་གྱུར་པ་ལ་ཉེས་པའི་དངོས་པོ་ལ་ལྟ་བ་སྨྲ་བ་དང་། བཤགས་པར་མི་འོས་པའི་དངོས་པོ་ལ་ལྟ་བ་སྨྲ་བ་དང་། མི་ལྡང་བར་འདོད་པ་ལྟ་བ་སྨྲ་བའོ། །ཆོས་བཞིན་དུ་ལྟ་བར་སྨྲ་བ་ལྔ་ཡང་དཀར་པོའི་
[51a.6]དགེ་བ་དང་ཚུལ་ནས་བྱུང་བའོ། །སློབ་དཔོན་ལྔ་སྟེ། དགེ་ཚུལ་གྱི་སློབ་དཔོན་དང་། གསང་སྟེ་སྟོན་པ་དང་། ལས་བྱེད་པ་དང་། གནས་བཅའ་བ་དང་། ཀློག་པར་བྱེད་པའོ། །དགེ་ཚུལ་གྱི་སློབ་དཔོན་གང་ཞེ་ན། གང་གིས་དགེ་ཚུལ་གྱི་བསླབ་པའི་
[51a.7]གནས་བྱིན་པའོ། །གསང་སྟེ་སྟོན་པའི་སློབ་དཔོན་གང་ཞེ་ན། གང་གིས་བསྙེན་པར་རྫོགས་པའི་ཚེ་གསང་སྟེ་སྟོན་པའོ། །ལས་བྱེད་པའི་སློབ་དཔོན་གང་ཞེ་ན། གང་གིས་བསྙེན་པར་རྫོགས་པའི་ལས་བྱས་པའོ། །གནས་བཅའ་བའི་སློབ་དཔོན་གང་
[51b]
[51b.1]ཞེ་ན། གང་ལས་ལན་གསུམ་གྱི་བར་དུ་ནན་ཏན་དུ་མནོས་ཤིང་གནས་བཅས་པའོ། །ཀློག་པའི་སློབ་དཔོན་གང་ཞེ་ན། གང་ལས་བླང་བའི་སེམས་ཀྱིས་ཚིག་གཅིག་ཙམ་ཡང་བླངས་པའོ། །སྤྱོ་བ་རྣམ་པ་ལྔ་སྟེ། མི་སྨྲ་བར་བྱ་བ་དང་། ལུང་མི་སྟོན་པ་དང་། 
[51b.2]གཅིག་ཏུ་མི་སྤྱོད་པ་དང་། དགེ་བའི་ཕྱོགས་གཅད་པ་དང་། གནས་བཅས་པ་སླར་གཞིག་པ་དང་ལྔའོ། །མི་སྨྲ་བར་བྱ་བ་གང་ཞེ་ན། དེ་ལ་སྨྲ་བར་མི་བྱ་ཀུན་ཏུ་སྨྲ་བར་མི་བྱའོ། །ལུང་མི་སྟོན་པ་གང་ཞེ་ན། དེ་ལ་ལུང་བསྒོ་ཞིང་རྗེས་སུ་མི་སྟོན་པའོ། །བསྟན་
[51b.3]པ་མི་སྟོན་པའོ། །གཅིག་ཏུ་མི་སྤྱོད་པ་གང་ཞེ་ན། དེས་བསྙེན་བཀུར་བྱས་པ་བདག་གིར་མི་བྱའོ། །དགེ་བའི་ཕྱོགས་གཅད་པ་གང་ཞེ་ན། དེ་ལ་བཀླག་པ་དང་། རྣལ་འབྱོར་དང་། ཡིད་ལ་བྱ་བ་མི་བསྟན་པའོ། །གནས་བཅས་པ་སླར་གཞིག་པ་གང་ཞེ་ན། 
[51b.4]གནས་བཅར་མི་གཞུག་པའོ། །རྣམ་པ་ལྔས་ན་གནས་བཅས་པ་བཤིག་པར་འགྱུར་ཏེ། བསྐྲད་པ་དང་། ལངས་ཏེ་འགྲོ་བ་དང་། སླར་འབབ་པ་དང་། ཕྱོགས་ལས་གཞན་གྱི་ཕྱོགས་སུ་འགྲོ་བ་དང་། རེ་བ་མེད་པར་སེམས་བསྐྱེད་པ་དང་ལྔའོ། །ཆོས་ལྔ་དང་
[51b.5]ལྡན་ན་གནས་བཅའ་བ་སྦྱིན་ཏེ། ལྔ་གང་ཞེ་ན། དད་པ་ཡིན། རིམ་གྲོར་བཅས་པ་ཡིན། བརྩོན་འགྲུས་བརྩམས་པ་ཡིན། ངག་ཉན་པ་ཡིན། དགེ་བའི་བཤེས་གཉེན་ཡིན་པའོ། །ཆོས་ལྔ་དང་ལྡན་ན་གནས་བཅས་པ་ལས་གཞིག་པར་བྱ་སྟེ། ལྔ་གང་ཞེ་
[51b.6]ན། མ་དད་པ་ཡིན། རིམ་གྲོ་མེད་པ་ཡིན། ལེ་ལོ་ཅན་ཡིན། ངག་མི་ཉན་པ་ཡིན། སྡིག་པའི་གྲོགས་པོ་ཡིན་ནོ། །ལྷན་ཅིག་སྤྱོད་པ་དང་ཉེ་གནས་ཆོས་ལྔ་དང་ལྡན་ན་བསྐྲད་པ་ཡིན་ཏེ། ལྔ་གང་ཞེ་ན། མ་དད་པ་ཡིན། རིམ་གྲོ་མེད་པ་ཡིན། ལེ་ལོ་ཅན་
[51b.7]ཡིན། ངག་མི་ཉན་པ་ཡིན། སྡིག་པའི་གྲོགས་པོ་ཡིན་ནོ། །ལྷན་ཅིག་སྤྱོད་པ་དང་། ཉེ་གནས་ཆོས་ལྔ་དང་ལྡན་ན་མི་བསྐྲད་པ་ཡིན་ཏེ། ལྔ་པོ་དཀར་པོའི་ཕྱོགས་སུ་སླར་རྣམ་པ་ལྔར་བཟློག་སྟེ་བརྗོད་པར་བྱའོ། །ལྷན་ཅིག་སྤྱོད་པ་དང་ཉེ་གནས་ཆོས་ལྔ་དང་
[52a]
[52a.1]ལྡན་ན་བཟོད་པར་བྱ་བ་མ་ཡིན་ཏེ། མ་དད་པ་ཡིན། རིམ་གྲོ་མེད་པ་ཡིན། ལེ་ལོ་ཅན་ཡིན། ངག་མི་ཉན་པ་ཡིན། སྡིག་པའི་གྲོགས་པོ་ཡིན་ནོ། །ལྷན་ཅིག་སྤྱོད་པ་དང་ཉེ་གནས་ཆོས་ལྔ་དང་ལྡན་ན་བཟོད་པར་བྱ་བ་ཡིན་ཏེ། དཀར་པོའི་ཕྱོགས་སླར་
[52a.2]རྣམ་པ་ལྔར་བཟློག་སྟེ་བརྗོད་པར་བྱའོ། །མདོར་ན། བྱིན་ལེན་གསུམ་དང་ཞིག་པ་དང་། །ཀླུ་དང་ཉེས་པ་བཤགས་པ་དང་། །མ་ནིང་ཕོ་དང་མ་ནིང་མོ། །རུང་བའི་གནས་དང་རྡུལ་གཉིས་སོ། །བྱིན་ལེན་རྣམ་པ་ལྔ་སྟེ། ལུས་ཀྱིས་ལུས་ལ་བྱ་བ་དང་། ལུས་
[52a.3]ཀྱིས་ལུས་ལ་ཟིན་པ་དང་། ལུས་ཀྱིས་ཟིན་པས་ལུས་ལ་བྱ་བ་དང་། ལུས་ཀྱིས་ཟིན་པས་ལུས་ཀྱི་ཟིན་པ་ལ་བྱ་བ་དང་། བཞག་པའི་བྱིན་ལེན་དང་ལྔའོ། །ཇི་ལྟར་ལུས་ཀྱིས་ལུས་ལ་བྱ་ཞེ་ན། ལག་ནས་ཕྱིན་ལ་ལག་གིས་བླངས་པའོ། །ཇི་ལྟར་ལུས་ཀྱིས་ལུས་ལ་ཟིན་པ་ཞེ་
[52a.4]ན། ལག་ནས་བྱིན་ལ་ལྷུང་བཟེད་དུ་བླངས་པའོ། །ཇི་ལྟར་ལུས་ཀྱིས་ཟིན་པས་ལུས་ལ་བྱ་ཞེ་ན། སྣོད་ཀྱིས་བྱིན་ལ་ལག་ཏུ་བླངས་པའོ། །ཇི་ལྟར་ལུས་ཀྱིས་ཟིན་པས་ལུས་ཀྱིས་ཟིན་པ་ལ་བྱ་ཞེ་ན། སྣོད་ནས་བྱིན་ལ་སྣོད་དུ་བླངས་པའོ། །ཇི་ལྟར་བཞག་པའི་བྱིན་ལེན་བྱ་
[52a.5]ཞེ་ན། སྨོད་པ་ཞེས་བྱ་བའི་མི་ཡོད་དེ། དེ་དག་གི་ཕ་དང་ཕུ་བོ་དག་ཀྱང་སྨོད་ན་གཞན་ལ་ལྟ་ཅི་སྨོས་ཏེ། དེ་དག་གི་མདུན་དུ་ལྷུང་བཟེད་བཞག་ནས་འདི་སྐད་ཅེས་སྨྲའོ། །བཞིན་བཟངས་དེ་སྟེ་བཏང་བར་གྱུར་ན་ལྷུང་བཟེད་འོ་ནིའི་ནང་དུ་ལུགས་ཤིག །དེ་དག་གིས་ཀྱང་ལྷུང་
[52a.6]བཟེད་དེར་བླུགས་པར་གྱུར་ན་དེ་ནི་བཞག་པའི་བྱིན་ལེན་ཞེས་བྱའོ། །གཞན་ཡང་བྱིན་ལེན་ལྔ་སྟེ། ཁྲིའི་སྟེང་དུ་བྱིན་ལེན་བྱ་བ་དང་། ཁྲིའུ་དང་། ཁྲིའུ་ཆུང་ངུ་དང་། ཐུ་བ་དང་། ལྷུང་བཟེད་ཀྱི་གཞིར་རོ། །རྣམ་པ་ལྔས་ནི་བྱིན་ལེན་བྱས་ཀྱང་བྱིན་ལེན་བྱས་པར་མི་
[52a.7]འགྱུར་ཏེ། མ་བཏང་བཞིན་ལེན་པ་དང་། བཟའ་བར་མི་སེམས་པར་ལེན་པ་དང་། གཞན་དུ་འདུ་ཤེས་ཏེ་ལེན་པ་དང་། མདུན་དུ་མ་འདུག་པར་ལེན་པ་དང་། རང་བཞིན་ཅན་མ་ཡིན་པ་ལས་བླངས་པའོ། །རྣམ་པ་ལྔས་བྱིན་ལེན་བྱས་ཀྱང་བྱིན་ལེན་འཇིག་པར་འགྱུར་
[52b]
[52b.1]ཏེ། ལྔ་གང་ཞེ་ན། ཕྲོགས་པ་དང་། ཤོར་བ་དང་། བོར་བ་དང་། སླར་བབས་པ་དང་། དུས་བྱས་པའོ། །ཀླུའི་རང་བཞིན་ལྔ་སྟེ། ལྷག་མ་རྣམས་ནི་སྤྲུལ་པ་ཡིན་ཏེ། རང་བཞིན་འབྱུང་བ་དང་། རང་བཞིན་གྱིས་འཆི་བ་དང་། རང་བཞིན་གྱིས་ཉལ་བ་དང་། 
[52b.2]རང་བཞིན་གྱིས་ཁྲོ་བ་དང་། རང་བཞིན་གྱིས་མི་ཚངས་པར་སྤྱོད་པ་འཁྲིག་པའི་ཆོས་བྱེད་པའོ། །ཉེས་པ་ལྔ་སྟེ། ཕས་ཕམ་པ་དང་། དགེ་འདུན་གྱི་ལྷག་མ་དང་། ལྟུང་བ་དང་། སོ་སོར་བཤགས་པ་དང་། ཉེས་བྱས་སོ། །ཉེས་པ་བྱུང་བ་རྣམ་པ་ལྔ་སྟེ། 
[52b.3]ལུས་ལས་ཉེས་པ་འབྱུང་གི་ངག་ལས་མ་ཡིན་པ་ཡང་ཡོད། ངག་ལས་ཉེས་པ་འབྱུང་གི་ལུས་ལས་མ་ཡིན་པ་ཡང་ཡོད། ལུས་དང་སེམས་ལས་ཉེས་པ་འབྱུང་གི་ངག་ལས་མ་ཡིན་པ་ཡང་ཡོད། ངག་དང་སེམས་ལས་ཉེས་པ་འབྱུང་གི་ལུས་ལས་མ་ཡིན་པ་ཡང་ཡོད། 
[52b.4]ལུས་དང་སེམས་དང་ངག་ལས་ཉེས་པ་འབྱུང་བ་ཡང་ཡོད་དོ། །ཉེས་པ་ལས་འབྱུང་བ་ཡང་ལྔ་སྟེ། མཐོང་བས་འབྱུང་བ་དང་། བསྒྲགས་པས་འབྱུང་བ་དང་། ཐོག་མ་ནས་མ་བྱས་པས་འབྱུང་བ་དང་། བྱིན་གྱིས་བརླབས་པས་འབྱུང་བ་དང་། བཤགས་པས་
[52b.5]འབྱུང་བ་དང་ལྔའོ། །མ་ནིང་ཕོ་ལ་རྣམ་པ་ལྔ་སྟེ། རང་བཞིན་གྱི་མ་ནིང་དང་། ཟླ་བ་ཕྱེད་ཀྱི་མ་ནིང་དང་། ཕྲག་དོག་གི་མ་ནིང་དང་། ཆགས་པའི་མ་ནིང་དང་། ཉམས་པའི་མ་ནིང་ངོ་། །རང་བཞིན་གྱི་མ་ནིང་གང་ཞེ་ན། རང་བཞིན་གྱིས་མ་ནིང་དུ་གྱུར་པའོ། །
[52b.6]ཟླ་བ་ཕྱེད་ཀྱི་མ་ནིང་གང་ཞེ་ན། ཟླ་བ་ཕྱེད་ནི་ཕོར་འགྱུར། ཟླ་བ་ཕྱེད་ནི་མོར་འགྱུར་བའོ། །ཕྲག་དོག་གི་མ་ནིང་གང་ཞེ་ན། གཞན་ལོག་པར་ཞུགས་པ་མཐོང་ནས་དེ་ཡང་གདོད་ལོག་པ་བྱེད་པར་གྱུར་པའོ། །ཆགས་པའི་མ་ནིང་གང་ཞེ་ན། དེ་ལ་གཞན་གྱིས་སྤྱོད་
[52b.7]ཅིང་བཙིར་ན་གདོད་བྱེད་པའོ། །ཉམས་པའི་མ་ནིང་གང་ཞེ་ན། གང་གིས་ཕོ་མཚན་སྲོག་ཆགས་ཀྱིས་ཟོས་པའམ་མཚོན་གྱིས་ཆོད་པའོ། །མ་ནིང་མོ་ཡང་རྣམ་པ་ལྔ་སྟེ། མཚན་གཉིས་ཀ་ཡོད་པ་དང་། སྒོ་གཉིས་འབྲེལ་བ་དང་། རྒྱུན་དུ་ཟག་པ་དང་། ཟླ་
[53a]
[53a.1]མཚན་མེད་པ་དང་། མཚན་མ་ཙམ་ཡོད་པའོ། །རུང་བའི་གནས་ལྔ་སྟེ། དངོས་པོ་ཟིན་པ་དང་། དངོས་པོ་མ་ཟིན་པ་དང་། དངོས་པོ་བོར་བ་དང་། སྔ་ནས་ཡོད་པ་དང་། མ་འདུག་པ་དང་ལྔའོ། །རུང་བའི་གནས་དངོས་པོ་ཟིན་པ་གང་ཞེ་
[53a.2]ན། དངོས་པོ་དེ་རྣམས་ཐམས་ཅད་ཡོངས་སུ་རྫོགས་པ་ཡིན་ནོ། །གང་བྱིན་གྱིས་བརླབས་པ་རྣམ་པ་གསུམ་གྱིས་བྱིན་གྱིས་བརླབས་ཏེ་སེམས་བསྐྱེད་པ་དང་། གཅིག་ལ་གཅིག་ཏུ་སྨྲས་པ་དང་། གསོལ་བ་བྱས་པའོ། །རུང་བའི་གནས་དངོས་པོ་མ་ཟིན་པ་གང་
[53a.3]ཞེ་ན། ཆུང་ངུ་ན་རྨང་རྡོ་ཙམ་ཡང་བརྩིགས་པའོ། །དེ་ཡང་བྱིན་གྱིས་བརླབས་པ་རྣམ་པ་གསུམ་པོ་དེ་བཞིན་བྱིན་གྱིས་བརླབས་པ་ཡིན་ནོ། །རུང་བའི་གནས་དངོས་པོ་བོར་བ་གང་ཞེ་ན། གང་མངོན་དུ་རུང་བའི་གནས་སུ་བྱིན་གྱིས་བརླབས་པ་ལས་བོར་ཏེ། སླར་རུང་བའི་
[53a.4]གནས་སུ་བྱིན་གྱིས་བརླབས་པ་རྣམ་པ་གསུམ་པོ་དེས་བྱིན་གྱིས་བརླབས་པ་ཡིན་ནོ། །རུང་བའི་གནས་སྔ་ནས་ཡོད་པ་གང་ཞེ་ན། མུ་སྟེགས་ཅན་ཡ་མཚན་སྣ་ཚོགས་རྣམས་ཐུན་མོང་དུ་གྱུར་པ་སྟེ། དགེ་འདུན་གྱིས་བྱིན་གྱིས་བརླབས་པ་འདི་གསུམ་གྱིས་བྱིན་གྱིས་
[53a.5]བརླབས་པ་ཡིན་ནོ། །རུང་བའི་གནས་སུ་མ་འདུག་པ་གང་ཞེ་ན། དེ་ནི་སྔ་ནས་རུང་བའི་གནས་མེད་པ་ལས་རྩིག་པས་བསྐོར་ཏམ། སབ་མོས་བསྐོར་ཏམ། འོབས་ཀྱིས་བསྐོར་ཀྱང་རུང་དེར་དགེ་འདུན་གྱིས་ས་ལ་རི་མོ་བྲིས་སམ། ཕུར་པ་བཏབ་བམ། རྩིག་
[53a.6]པས་བསྐོར་ཏམ། མཚན་མ་གཞན་ཅི་བཙུགས་ཀྱང་རུང་སྟེ། བྱིན་གྱིས་བརླབས་པ་རྣམ་པ་གསུམ་པོ་དེས་རུང་བའི་གནས་སུ་བྱིན་གྱིས་བརླབས་པ་ཡིན་ནོ། །རྡུལ་རྣམ་པ་ལྔ་སྟེ། ཟས་རྡུལ་དང་། བཏུང་བ་རྡུལ་དང་། དྲི་རྡུལ་དང་། སྨན་རྡུལ་དང་། རྡུལ་ཉིད་
[53a.7]རྡུལ་དང་ལྔ་ཡིན་ནོ། །གཞན་ཡང་རྡུལ་རྣམ་པ་ལྔ་སྟེ། བཟའ་བ་རྡུལ་དང་། བཅའ་བ་རྡུལ་དང་། ཐུག་པ་རྡུལ་དང་། བཞིབ་པ་རྡུལ་དང་། བལྡག་པ་རྡུལ་དང་ལྔའོ། །མདོར་ན། རྐུ་བ་དང་ཡང་སྐབས་འབྱེད་པ། །སྦྱིན་པ་དག་དང་གསོ་སྦྱིན་གནས། །བཀའ་
[53b]
[53b.1]ལུང་སྟོན་པར་བྱེད་པ་དང་། །གྲོང་དུ་ཉེ་བར་འགྲོ་བ་གཉིས། །རྐུ་བ་རྣམ་པ་ལྔ་སྟེ། སྒྱུས་རྐུ་བ་དང་། མཐུས་རྐུ་བ་དང་། ཕྱིར་སྦྱིན་ནོ་ཞེས་ཟེར་ཞིང་རྐུ་བ་དང་། བརྣོགས་ཏེ་རྐུ་བ་དང་། བསྔོས་ཏེ་རྐུ་བ་དང་ལྔའོ། །གང་ཟག་སྐབས་འབྱེད་པར་མི་བྱ་བ་ལྔ་སྟེ། ངོ་ཚ་བ་མེད་
[53b.2]པ་དང་། བར་ཆད་ཡོད་པ་དང་། ཚིག་མི་བརྟན་པ་དང་། རང་བཞིན་དུ་མི་གནས་པ་དང་། ཕས་ཕམ་པ་བྱུང་བ་དང་ལྔའོ། །སྦྱིན་པ་ལྔ་བསོད་ནམས་མ་ཡིན་པར་བགྲང་སྟེ། མཚོན་བྱིན་པ་དང་། ཆང་བྱིན་པ་དང་། དུག་བྱིན་པ་དང་། བུད་མེད་བྱིན་པ་དང་། ཆོས་
[53b.3]མ་ཡིན་པ་བྱིན་པ་དང་ལྔའོ། །རྒྱུ་དང་རྐྱེན་ལྔས་གསོ་སྦྱིན་གྱི་གནས་སུ་མ་སོང་ཡང་ཉེས་པར་མི་འགྱུར་ཏེ། རྒྱལ་པོས་བར་ཆད་བྱས་པ་དང་། ཆུས་ཁྱེར་བ་དང་། མེས་ཚིག་པ་དང་། མི་མ་ཡིན་པས་བར་ཆད་དུ་བྱས་པ་དང་ལྔའོ། །བཀའ་ལུང་སྟོན་པ་ལ་རྣམ་པ་ལྔ་སྟེ། 
[53b.4]སྨྱོན་པ་ཡིན་ཏེ་སེམས་འཁྲུགས་པ་ནད་ཀྱིས་གཟིར་བས་བཀའ་ལུང་སྟོན་པ་དང་། ཚུལ་འཆོས་པ་ཡིན་ཏེ། སྡིག་པ་ལ་དད་པས་ཚུལ་འཆོས་པས་བཀའ་ལུང་སྟོན་པ་དང་། བླུན་པ་ཡིན་ཏེ་བླུན་པ་ཉམ་ཆུང་བ་རྨོངས་པས་བཀའ་ལུང་སྟོན་པ་དང་། མངོན་པའི་ང་རྒྱལ་ཅན་
[53b.5]ཡིན་ཏེ། མངོན་པའི་ང་རྒྱལ་གྱིས་བཀའ་ལུང་སྟོན་པ་དང་། ཡང་དག་པར་རྣམ་པར་གྲོལ་བ་ཡིན་ཏེ། ཡང་དག་པར་རྣམ་པར་གྲོལ་བས་བཀའ་ལུང་སྟོན་པའོ། །གྲོང་དུ་ཉེ་བར་འགྲོ་བའི་དགེ་སློང་གྲོང་དུ་སོང་ན་ཉེས་པའི་དམིགས་རྣམ་པ་ལྔར་རིག་པར་བྱ་སྟེ། ལྔ་གང་
[53b.6]ཞེ་ན། དགེ་སློང་འཁོད་བཞིན་དུ་ཤེས་པར་མ་བྱས་པར་དུས་མ་ཡིན་པར་གྲོང་གི་ནང་དུ་འགྲོ་བ་དང་། ལེགས་པར་མ་བརྟགས་པར་སྟན་ལ་འདུག་པ་དང་། བུད་མེད་ལ་ཚིག་ལྔ་ལས་ལྷག་པར་ཆོས་འཆད་པ་དང་། བུད་མེད་དང་ལྷན་ཅིག་གཉིས་སུ་སྟན་གཅིག་ལ་
[53b.7]འདུག་པ་དང་། སྨེན་ངན་དང་བཅས་པའི་གྲོང་དུ་ནན་གྱིས་སྟན་ལ་འདུག་པའོ། །གྲོང་དུ་ཉེ་བར་འགྲོ་བའི་དགེ་སློང་དྲན་པ་ཉམས་པར་གྲོང་དུ་སོང་ན་གཞན་ཡང་ཉེས་པའི་དམིགས་ལྔར་རིག་པར་བྱའོ། །བུད་མེད་ལ་རྒྱུན་དུ་བལྟ་བ་དང་། བལྟ་ཞིང་གཏམ་ཟེར་བ་དང་། 
[54a]
[54a.1]གཏམ་ཟེར་བ་ལ་འདྲིས་པ་དང་། འདྲིས་ནས་ཚུལ་བཞིན་མ་ཡིན་པ་ཡིད་ལ་བྱེད་པ་དང་། ཚུལ་བཞིན་མ་ཡིན་པ་ཡིད་ལ་བྱས་ནས་ཚངས་པར་སྤྱོད་པ་ལ་མི་དགའ་བར་འགྱུར་ཞིང་ཉེས་པ་ལྕི་བ་འབྱུང་བའམ། བསླབ་པ་ཕུལ་བའམ། སླར་བབས་པར་
[54a.2]འགྱུར་བའི་བར་དུའོ། །མདོར་ན། བསྙེན་རྫོགས་སོ་སོར་ཐར་པ་དང་། །ཡིད་གཅུགས་འདུལ་བ་ཐར་པ་དང་། །གཏན་པ་ལྔ་དང་དམན་པ་དང་། །མ་སྐྱེས་པ་དང་དོགས་པའོ། །རྣམ་པ་ལྔའི་ཕྱིར་ན་བསྙེན་པར་རྫོགས་པ་ཞེས་བརྗོད་དེ། མཁན་པོའི་མིང་ནས་
[54a.3]འབྱིན་པ་དང་། དགེ་འདུན་གྱི་མིང་ནས་འབྱིན་པ་དང་། བསྙེན་པར་རྫོགས་པར་འདོད་པའི་མིང་ནས་འབྱུང་བ་དང་། གསོལ་བ་བྱེད་པ་དང་། ལས་ཉམས་པར་མི་བྱེད་པ་དང་ལྔའོ། །སངས་རྒྱས་བྱུང་བའི་དུས་ན་བསྙེན་པར་རྫོགས་པ་ལྔ་སྟེ། ཡེ་ཤེས་མངོན་པར་
[54a.4]ཆུད་པ་དང་། སྟོན་པར་ཁས་བླངས་པ་དང་། བཙུན་པའི་ཆོས་ཁས་བླངས་པ་དང་། དགེ་སློང་ཚུར་ཤོག་ཅེས་སྨྲ་བ་དང་། སློབ་དཔོན་དང་མཁན་པོ་མེད་པ་སྟེ་དེ་ལྟར་ལྔའོ། །སོ་སོར་ཐར་པ་ཀློག་པ་ལྔ་སྟེ། གསོལ་བ་བྱས་ནས་གླེང་གཞི་བརྗོད་དེ་ལྷག་མ་ཐོས་
[54a.5]པའོ། །ཞེས་བསྒྲགས་པ་འདི་ནི་སོ་སོར་ཐར་པ་བསྒྲགས་པ་དང་པོའོ། །གསོལ་བ་བྱས་ཏེ་གླེང་གཞི་དང་ཕས་ཕམ་པ་བཞི་བཀླགས་ཏེ། ལྷག་མ་ཐོས་པའོ་ཞེས་བསྒྲགས་པ་འདི་ནི་སོ་སོར་ཐར་པའི་མདོ་ཀློག་པ་གཉིས་པའོ། །གསོལ་བ་བྱས་ཏེ་གླེང་གཞི་དང་ཕས་
[54a.6]ཕམ་པ་བཞི་དང་། དགེ་འདུན་གྱི་ལྷག་མ་བཅུ་གསུམ་བཀླགས་ཏེ། ལྷག་མ་རྣམས་ཐོས་པའོ་ཞེས་བསྒྲགས་པ་འདི་ནི་སོ་སོར་ཐར་པའི་མདོ་ཀློག་པ་གསུམ་པའོ། །གསོལ་བ་བྱས་ཏེ་གླེང་གཞི་དང་ཕས་ཕམ་པ་བཞི་དང་། དགེ་འདུན་གྱི་ལྷག་མ་བཅུ་གསུམ་དང་མི་
[54a.7]མངོན་པ་གཉིས་བཀླགས་ཏེ། ལྷག་མ་ཐོས་པའོ་ཞེས་བསྒྲགས་པ་འདི་ནི་སོ་སོར་ཐར་པའི་མདོ་ཀློག་པ་བཞི་པའོ། །མདོ་རྫོགས་པར་ཀློག་པ་དང་ལྔའོ། །ཡིད་གཅུགས་པར་འཛིན་པ་ལྔ་སྟེ། མཛའ་བ་ཡིན་ཏེ་ཡིད་དུ་འོང་བ་དང་། བཟོད་པ་ཡིན་ཏེ་མི་མཐུན་པ་མེད་པ་
[54b]
[54b.1]དང་། བླ་མ་ཡིན་ཏེ་བཙུན་པར་བྱ་བ་དང་། གཅུགས་པ་ཡིན་ཏེ་ཅི་འདོད་པ་བཞིན་བྱེད་པ་དང་། འདུག་འཚོ་སྐྱོང་བ་སྟེ་དེ་འདི་སྙམ་དུ་སེམས་སོ། །བླངས་པ་དེ་ཐོས་ན་ཡང་དགའ་བར་འགྱུར་བའོ། །འདུལ་བ་ལྔ་སྟེ། སངས་རྒྱས་ཀྱི་ཚེ་དང་། རྟག་པ་དང་། 
[54b.2]ཕྱོགས་གཅིག་པ་དང་། ཐམས་ཅད་དུ་འགྲོ་བ་དང་། ཉོན་མོངས་པ་འདུལ་བའོ། །གཞན་ཡང་འདུལ་བ་ལྔ་སྟེ། ཡུལ་འདུལ་བ་དང་། དུས་འདུལ་བ་དང་། གནས་འདུལ་བ་དང་། གང་ཟག་འདུལ་བ་དང་། འཁྲུག་པ་འདུལ་བའོ། །གང་ཟག་ལྔ་ལ་
[54b.3]འདུལ་བ་མི་བརྗོད་དེ། སྐབས་ཚོལ་བས་འདྲི་བ་དང་། གཙེ་བར་བསམས་ཏེ་འདྲི་བ་དང་། ཕྱས་གདགས་པར་བསམས་ཏེ་འདྲི་བ་དང་། བགམ་པར་བསམས་ཏེ་འདྲི་བ་དང་། ཉེས་པར་བརྗོད་པར་འདོད་པས་འདྲི་བའོ། །གཏན་པ་ལ་ཡོན་ཏན་ལྔ་སྟེ། ཞག་
[54b.4]གཅིག་གིས་འབྲེལ་བར་མི་འགྱུར་བ་དང་། ཞག་བཅུས་མི་འགྱུར་བ་དང་། ཞག་བཅུ་ལས་འདས་ཀྱང་མི་འགྱུར་བ་དང་། མ་བསྔོས་པར་གོས་ལྷག་པར་འཆང་བ་དང་། སྟོད་གཡོགས་དང་མཐང་གོས་ཀྱིས་ལྗོངས་རྒྱུ་ཞིང་སྤྱོད་པའོ། །གཞན་ཡང་གཏན་པ་ལ་
[54b.5]ཡོན་ཏན་ལྔ་སྟེ། འདུས་ཏེ་ཟ་བ་མེད། ཡང་ཡང་ཟ་བ་མེད། སྤྱན་མ་དྲངས་པར་འགྲོ་བ་དང་། ཆོས་གོས་ཅི་དགར་ཚོལ་བ་དང་། སྟོན་ཟླ་ཐ་ཆུངས་ནས་དཔྱིད་ཟླ་ར་བའི་བར་དུ་རྙེད་པ་ཅི་ཡོད་པ་དབྱར་ལྷན་ཅིག་ཏུ་གནས་པའི་དགེ་འདུན་དང་འདྲ་བར་བགོ་བའོ། །གང་ཟག་ལྔ་
[54b.6]གཏན་པ་འདིང་བར་མི་བསྐོ་སྟེ། དབྱར་མེད་པ་དང་། དབྱར་ཆད་པ་དང་། དབྱར་ཕྱི་མར་ཞུགས་པ་དང་། གཞན་དུ་དབྱར་ཚུལ་དུ་ཞུགས་པ་དང་། སྤང་བ་བྱས་པའོ། །གཞན་ཡང་གང་ཟག་ལྔ་གཏན་པ་འདིང་བར་མི་བསྐོ་སྟེ། སོ་སོར་གནས་པ་དང་། མི་གནས་པ་
[54b.7]དང་། རྗེས་སུ་ཕྱོགས་པ་དང་། བསླབ་པ་བྱིན་པ་དང་། ཞིག་པའོ། །གཞན་ཡང་གང་ཟག་ལྔ་གཏན་པ་འདིང་བར་མི་བསྐོ་སྟེ། མ་མཐོང་བས་སྤང་བར་བྱས་པ་དང་། སླར་ལས་མི་བྱེད་པའི་ཕྱིར་སྤངས་པ་དང་། སྡིག་པར་ལྟ་བ་སླར་མ་གཏང་བ་སྤངས་པ་དང་། རྗེས་
[55a]
[55a.1]སུ་ཕྱོགས་པ་དང་། མི་གནས་པའོ། །གཞན་ཡང་གང་ཟག་ལྔ་གཏན་པ་འདིང་བར་མི་བསྐོ་སྟེ། ཆད་པ་བྱེད་པ་དང་། གཞི་ནས་བསླང་སྟེ་ཆད་པ་བྱེད་པ་དང་། ཡིད་མགུ་བར་བྱེད་པ་དང་། གཞི་ནས་བསླང་སྟེ་མགུ་བར་བྱེད་པ་དང་། ཡིད་མགུ་བར་
[55a.2]སྤྱད་པའོ། །གང་ཟག་ལྔ་རྣམས་རྙེད་པ་དབང་ལ་ཡོན་ཏན་མེད་དེ། དབྱར་མེད་པ་དང་། དབྱར་ཆད་པ་དང་། དབྱར་ཕྱི་མར་ཚུལ་དུ་ཞུགས་པ་དང་། དགེ་ཚུལ་ཕ་དང་། བསླབ་པ་བྱིན་པའོ། །གཞན་ཡང་གང་ཟག་ལྔ་རྣམས་རྙེད་པ་དབང་ལ་ཡོན་ཏན་མེད་དེ། མ་
[55a.3]མཐོང་བའི་ཕྱིར་སྤངས་པ་དང་། སླར་ལས་མི་བྱེད་པས་སྤངས་པ་དང་། སྡིག་པ་ལ་ལྟ་བ་སླར་མ་བཏང་བས་སྤངས་པ་དང་། ཉེ་བར་ཕྱོགས་པ་དང་། མི་གནས་པའོ། །གང་ཟག་ལྔ་རྣམས་རྙེད་པ་ཡང་མི་དབང་ལ་ཡོན་ཏན་ཡང་མེད་དེ། ཕ་བསད་པ་དང་། མ་བསད་
[55a.4]པ་དང་། དགྲ་བཅོམ་པ་བསད་པ་དང་། དགེ་འདུན་གྱི་དབྱེན་བྱས་པ་དང་། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བའོ། །གཞན་ཡང་གང་ཟག་ལྔ་དག་རྙེད་པ་ཡང་མི་དབང་ལ་ཡོན་ཏན་ཡང་མེད་དེ། མ་ནིང་དང་། དགེ་སློང་མ་སུན་ཕྱུང་བ་དང་། མུ་
[55a.5]སྟེགས་ཅན་དུ་སོང་བ་དང་། རྐུན་གནས་དང་། སྔོན་ཉེས་པ་བྱུང་བའོ། །བླ་མར་མི་བྱེད་པའི་ཆོས་ལྔ་སྟེ། མ་དད་པ་ཡིན། ཚུལ་ཁྲིམས་ངན་པ་ཡིན། ཉུང་ངུ་ཐོས་པ་ཡིན། སེར་སྣ་ཅན་ཡིན། ཤེས་རབ་འཆལ་བ་ཡིན་ནོ། །གང་ཟག་ལྔ་ནི་ཆོས་དང་འདུལ་བ་
[55a.6]འདི་ལས་མི་སྐྱེ་བའི་ཆོས་ཅན་ཡིན་ཏེ། ཕ་བསད་པ་དང་། མ་བསད་པ་དང་། དགྲ་བཅོམ་པ་བསད་པ་དང་། དགེ་འདུན་གྱི་དབྱེན་བྱས་པ་དང་། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བའོ། །གཞན་ཡང་གང་ཟག་ལྔ་ནི་ཆོས་དང་འདུལ་བ་འདི་ལས་མི་
[55a.7]སྐྱེ་བའི་ཆོས་ཅན་ཏེ། མ་ནིང་དང་། དགེ་སློང་མ་སུན་ཕྱུང་བ་དང་། མུ་སྟེགས་ཅན་དུ་སོང་བ་དང་། རྐུན་གནས་དང་། སྔོན་ཉེས་པ་བྱུང་བའོ། །ཆོས་ལྔ་དང་ལྡན་པའི་དགེ་སློང་སྡིག་པ་ལ་དོགས་པ་ཅན་ཡིན་ཏེ། གནོད་སྦྱིན་མོ་ལ་སྟེན་པ་དང་། སྨད་འཚོང་མ་
[55b]
[55b.1]ལ་སྟེན་པ་དང་། ཡུགས་ས་མོ་ལ་སྟེན་པར་བྱེད་པ་དང་། གཞོན་ནུ་མ་ཆེན་མོ་ལ་སྟེན་པར་བྱེད་པ་དང་། མ་ནིང་མོ་དང་སྟེན་པར་བྱེད་པའོ། །མདོར་ན། མཚམས་གསུམ་ལྷག་མར་བྱས་པ་དང་། །མྱུར་དུ་གནས་པ་འགྲོ་བ་དང་། །གོས་དང་རུང་བས་སྨན་རྣམས་
[55b.2]དང་། །ཁབ་རལ་ཡང་ནི་དེ་བཞིན་ནོ། །རྣམ་པ་ལྔས་མཚམས་སླར་ཞིག་པར་འགྱུར་ཏེ། དགེ་འདུན་ཐམས་ཅད་དོང་བ་དང་། དགེ་འདུན་ཐམས་ཅད་བབས་པ་དང་། དགེ་འདུན་ཐམས་ཅད་ཤི་སྟེ་དུས་བྱས་པ་དང་། དགེ་འདུན་ཐམས་ཅད་ཕྱོགས་ཕྱོགས་སུ་
[55b.3]དོང་ཞིང་ཆད་པ་དང་། གསོལ་བ་དང་ལས་བྱས་པ་དང་ལྔའོ། །གཞན་ཡང་རྣམ་པ་ལྔས་ན་མཚམས་ཕྱིར་ཞིག་པར་འགྱུར་ཏེ། མཚན་མ་མེད་པ་དང་། དགེ་སློང་མེད་པ་དང་། རེ་བ་མེད་པ་དང་། མཚམས་གཞན་བསྐོར་བ་དང་། གསོལ་བ་དང་ལས་
[55b.4]དང་ལྔའོ། །རྣམ་པ་ལྔས་ན་ལྷག་མར་མ་བྱས་པ་ཞེས་བརྗོད་དེ། མངོན་སུམ་དུ་མ་གྱུར་པར་བཟའ་བ་དང་བཅའ་བ་ལྷག་མར་བྱེད་པ་དང་། བྱིན་ལེན་མ་བྱས་པར་བཟའ་བ་དང་བཅའ་བ་ལྷག་མར་བྱེད་པ་དང་། གཞན་ལ་མ་བསྒོ་བར་ལྷག་མར་བྱེད་པ་དང་། བསྙེན་
[55b.5]པར་མ་རྫོགས་པའི་མདུན་དུ་ལྷག་མར་བྱེད་པ་དང་། རང་བཞིན་དུ་མི་གནས་པའི་མདུན་དུ་ལྷག་མར་བྱེད་པའོ། །ལྷག་མར་བྱས་པ་དཀར་པོའི་ཕྱོགས་སུ་རྣམ་པ་ལྔར་བཟློག་སྟེ་བརྗོད་དོ། །མྱུར་དུ་སྨྲ་བའི་གང་ཟག་ལ་ཉེས་པའི་དམིགས་རྣམ་པ་ལྔར་རིག་པར་བྱའོ། །ལྔ་
[55b.6]གང་ཞེ་ན། ལུས་ངལ་བར་འགྱུར། དྲན་པ་ཉམས་པར་འགྱུར། སེམས་ལ་གནོད་པར་འགྱུར། མིད་པ་འགག་པར་འགྱུར། ཟུར་མི་ཕྱིན་ཅིང་གོ་བར་མི་འགྱུར་ཏེ། མྱུར་དུ་སྨྲ་བའི་གང་ཟག་ལ་ཉེས་པའི་དམིགས་སུ་འགྱུར་རོ། །མྱུར་དུ་མི་སྨྲ་བའི་གང་ཟག་
[55b.7]ལ་ནི་ཡོན་ཏན་རྣམ་པ་ལྔར་འགྱུར་ཏེ། དཀར་པོའི་ཕྱོགས་སུ་རྣམ་པ་ལྔར་བཟློག་སྟེ་བརྗོད་པར་བྱའོ། །གནས་གཅིག་ན་ཡུན་རིང་དུ་གནས་པའི་གང་ཟག་ལ་ཉེས་པའི་དམིགས་རྣམ་པ་ལྔར་འགྱུར་ཏེ། བྱ་བ་མང་པོར་འགྱུར། སྣོད་སྤྱད་མང་དུ་འགྱུར། ཡོ་
[56a]
[56a.1]བྱེད་མང་ཞིང་གནས་ལ་སེར་སྣ་ཅན་དུ་འགྱུར། གནས་ལ་ཆགས་ཤིང་ཁྱིམ་ལ་སེར་སྣ་ཅན་དུ་འགྱུར། རིགས་ལ་ཆགས་ཤིང་ཁྱིམ་པ་དང་རབ་ཏུ་བྱུང་བ་དེ་དག་ལྷན་ཅིག་འདྲེས་པར་འགྱུར་རོ། །གནས་གཅིག་ན་ཡུན་རིང་དུ་མི་གནས་པའི་གང་
[56a.2]ཟག་ལ་ཡོན་ཏན་ལྔ་སྟེ། དཀར་པོའི་ཕྱོགས་སུ་བཟློག་སྟེ་རྣམ་པ་ལྔར་བརྗོད་པར་བྱའོ། །རྟག་ཏུ་འགྲོ་བ་ལ་ཉེས་པའི་དམིགས་རྣམ་པ་ལྔར་འགྱུར་ཏེ། ཁོང་དུ་མ་ཆུད་པ་ཆུད་པར་མི་འགྱུར་བ་དང་། ཁོང་དུ་ཆུད་པ་རྣམས་ཉམས་པར་འགྱུར་བ་དང་། ཆོས་ཐོས་
[56a.3]པ་རྣམས་ཀྱང་བརྗེད་པར་འགྱུར། གནོད་པ་ཆེར་མྱོང་བར་འགྱུར། མཛའ་བོ་དང་ལྡན་པར་མི་འགྱུར་རོ། །རྟག་པར་མི་འགྲོ་བ་ལ་ཡོན་ཏན་ལྔ་སྟེ། དེ་དཀར་པོའི་ཕྱོགས་སུ་བཟློག་སྟེ་རྣམ་པ་ལྔར་བརྗོད་པར་བྱའོ། །རུང་བའི་གོས་ལ་རྣམ་པ་ལྔ་སྟེ། བལ་དང་། རས་
[56a.4]བལ་དང་། སྲིན་བལ་དང་། ལྡུམ་བུ་ཤ་ན་དང་། ཟར་མའི་གོས་སོ། །ཆོས་གོས་ལ་རྣམ་པ་ལྔས་ན་ཆོས་གོས་བྱིན་གྱིས་བརླབས་པ་ལས་སླར་ཞིག་པར་འགྱུར་ཏེ། ཕྲོགས་པ་དང་། བཏང་བ་དང་། སླར་ཕྱུང་བ་དང་། བབས་པ་དང་། དུས་བྱས་པའོ། །བསྔོས་
[56a.5]པ་ལས་ཀྱང་རྣམ་པ་ལྔས་ན་སླར་ཞིག་པར་འགྱུར་ཏེ། ཕྲོགས་པ་དང་། བྱིན་པ་དང་། སླར་ཕྱུང་བ་དང་། བབས་པ་དང་། དུས་བྱས་པའོ། །དེ་བཞིན་དུ་ལྷུང་བཟེད་བྱིན་གྱིས་བརླབས་པའང་བརྗོད་པར་བྱའོ། །དེ་བཞིན་དུ་སྨན་བྱིན་གྱིས་བརླབས་པ་དང་། སྨན་
[56a.6]བསྔོས་པ་ཡང་བརྗོད་པར་བྱའོ། །ཁབ་རལ་གང་ཟག་ལྔའི་དབང་དུ་མི་བྱ་སྟེ། ངོ་ཚ་མེད་པ་དང་། ཁོན་ཡོད་པ་དང་། ཆོག་མི་ཤེས་པ་དང་། དྲན་པ་ཉམས་པ་དང་། རང་བཞིན་དུ་མི་གནས་པའོ། །མདོར་ན། བཟའ་བ་ཕྱི་བཞིན་དགེ་སྦྱོང་དང་། །དགེ་བསྙེན་
[56a.7]དང་ནི་ནད་པ་གཉིས། །རབ་ཏུ་འབྱུང་བ་ལྔ་པོ་དང་། །ཡོན་ཏན་མང་པོ་དེ་བཞིན་ནོ། །ཟས་ཚོད་མེད་པ་ལ་ཉེས་པའི་དམིགས་རྣམ་པ་ལྔ་སྟེ། ལུས་ལྕི་བར་འགྱུར། ལས་སུ་མི་རུང་ཞིང་སྤོང་བ་ལ་མི་བཟོད་པ་དང་། དབུགས་ཕྱི་ནང་དུ་རྒྱུ་བ་ལ་མི་བདེ་བ་དང་། བཤང་
[56b]
[56b.1]གཅི་མང་དུ་འགྱུར་བ་དང་། སྙོམ་པ་དང་གཉིད་ཀྱིས་སེམས་ཀུན་ཏུ་ནོན་པར་འགྱུར་བ་དང་། སེམས་རྩེ་གཅིག་ཏུ་མི་འགྱུར་ཞིང་གཞན་དུ་འགྱུར་བའོ། །ཟས་ཚོད་ཟིན་པ་ལ་ཡོན་ཏན་ལྔར་འགྱུར་ཏེ། དེ་དཀར་པོའི་ཕྱོགས་སུ་བཟློག་སྟེ་རྣམ་པ་ལྔར་བརྗོད་པར་བྱའོ། །ཆོས་
[56b.2]ལྔ་དང་ལྡན་ན་ཕྱི་བཞིན་འབྲང་བའི་དགེ་སྦྱོང་བཀྲི་མི་དགོས་ཏེ། ཤིན་ཏུ་མདུན་དུ་རིང་དུ་འགྲོ་བ་དང་། ཤིན་ཏུ་ཕྱི་ནས་ནུར་ཞིང་འོང་བ་དང་། སྙོགས་ཤིང་འགྲོ་བ་དང་། གཏམ་གྱི་བར་དུ་འཇུག་པ་དང་། རིགས་ཤིང་འོས་པར་རྙེད་པ་རྣམས་ལེན་མི་ནུས་པའོ། །
[56b.3]ལྷུང་བཟེད་གཉིས་དང་ལྷུང་བཟེད་དུ་ཐོགས་པ་རྙེད་པ་བླང་བར་ཡང་དཀར་པོའི་ཕྱོགས་སུ་རྣམ་པ་ལྔར་བཟློག་སྟེ་བརྗོད་པར་བྱའོ། །ཆོས་ལྔ་དང་ལྡན་པའི་དགེ་བསྙེན་ནི་དགེ་བསྙེན་དྲི་མ་ཅན་ནོ། །དགེ་བསྙེན་སླུ་བའོ། །དགེ་བསྙེན་རུལ་བའོ། །དགེ་བསྙེན་
[56b.4]རིགས་ངན་དུ་རིག་པར་བྱ་སྟེ། ཚུལ་ཁྲིམས་ངན་པ་ཅན་ཡིན་ཏེ། བསླབ་པ་ཡོངས་སུ་རྫོགས་པར་མི་བྱེད་པའོ། །ལྟས་དང་བཀྲ་ཤིས་པ་ལ་བརྟེན་པ་ཡིན་ཏེ། ལྟས་དང་བཀྲ་ཤིས་པས་འདག་པར་ཡིད་ཆེས་ཀྱི་ལས་ཀྱིས་མ་ཡིན་པ་དང་། ལོག་པར་ལྟ་བ་ཡིན་
[56b.5]ཏེ་ལོག་པར་ལྟ་ཞིང་དགེ་སློང་ལ་མི་དགའ་བ་མང་དུ་ཡིན། གནས་བརྟན་དང་བར་མ་དང་། གསར་བུའི་དགེ་འདུན་ལ་དབང་བཟས་པ་ཡིན་ཏེ། དེས་དེ་ན་འཁོད་པའི་དགེ་སློང་ལ་སྨད་པའོ། །ཆོས་ལྔ་དང་ལྡན་པའི་དགེ་བསྙེན་ནི་དགེ་བསྙེན་པད་མ་ལྟ་བུ། དགེ་
[56b.6]བསྙེན་པུ་ཎྜ་རཱི་ཀ་ལྟ་བུ། དགེ་བསྙེན་དམ་པར་ལྟ་སྟེ། དཀར་པོའི་ཕྱོགས་སུ་རྣམ་པ་ལྔར་བཟློག་སྟེ་བརྗོད་པར་བྱའོ། །ཆོས་ལྔ་དང་ལྡན་པའི་ནད་པ་ལ་ནད་གཡོག་བྱ་བར་དཀའ་བ་ཡིན་ནོ། །ཚིག་མི་སྲུན་པ་ཚིག་མི་སྲུན་པར་གྱུར་པའི་ཆོས་རྣམས་དང་ལྡན་པ་དང་། 
[56b.7]ནད་གཡོག་གིས་ལུང་བསྟན་པ་བཞིན་དུ་མི་བཏུབ་པ་དང་། གང་ཕན་པ་དང་གང་མི་ཕན་པ་མི་ཤེས་པ་དང་། སྨན་ལ་མི་སྟེན་པ་ཡིན་ཏེ། གང་བདག་ལ་ཡོ་བྱད་འབྱོར་བ་དེ་ཐམས་ཅད་གཞན་ལ་འཚོ་བ་དང་། ནད་རྣམས་དུབ་པ་དང་མ་དུབ་པ་མི་ཤེས་པའོ། །དེ་ཉིད་ལ་
[57a]
[57a.1]དཀར་པོའི་ཕྱོགས་སུ་རྣམ་པ་ལྔར་བཟློག་སྟེ་བརྗོད་པར་བྱའོ། །ཆོས་ལྔ་དང་ལྡན་ན་ནད་པའི་ནད་གཡོག་དུ་བཅུག་པའི་མི་རིགས་སོ། །ཚིག་མི་སྲུན་པ་ཡིན་ཏེ། ཚིག་མི་སྲུན་པར་གྱུར་པའི་ཆོས་རྣམས་དང་ལྡན་པ་དང་། ནད་པ་ལ་ལུང་བསྟན་པ་བཞིན་མི་
[57a.2]བྱེད་པ་དང་། ནད་པ་ལ་ཕན་པ་དང་མི་ཕན་པ་མི་ཤེས་པ་དང་། ནད་པའི་སྨན་སྦྱོར་མི་ནུས་པ་དང་། ནད་པ་ལ་ཁ་ཟས་ཀྱི་ཕྱིར་ནད་གཡོག་བྱེད་ཀྱིས་ཆོས་ཀྱི་ཕྱིར་མ་ཡིན་ཞིང་སྨོད་པ་ཅན་ཡིན་ཏེ། ནད་པ་ལ་རབ་ཏུ་སྨད་ནས་ནད་པའི་བཤང་གཅི་དང་། མཆིལ་མ་དང་། 
[57a.3]སྐྱུགས་པ་དང་། ཚད་པ་འདོར་དུ་མི་བཏུབ་ཅིང་སྨོད་པའོ། །དཀར་པོའི་ཕྱོགས་སུ་རྣམ་པ་ལྔར་བཟློག་སྟེ་བརྗོད་པར་བྱའོ། །ཆོས་ལྔ་དང་ལྡན་ཞིང་ལོ་བཅུ་ལོན་པས་རབ་ཏུ་དབྱུང་བར་བྱ། བསྙེན་པར་རྫོགས་པར་བྱ། གནས་སྦྱིན་པར་བྱ་སྟེ། ལྔ་གང་ཞེ་ན། ཚུལ་
[57a.4]ཁྲིམས་དང་ལྡན་པ་དང་། མང་དུ་ཐོས་པ་དང་། མདོ་སྡེ་འཛིན་པ་དང་། འདུལ་བ་འཛིན་པ་དང་། མ་ལྟ་བུ་འཛིན་པའོ། །གཞན་ཡང་རྣམ་པ་ལྔར་བརྗོད་དེ། ཚུལ་ཁྲིམས་དང་ལྡན་པ་དང་། མང་དུ་ཐོས་པ་དང་། མདོ་སྡེ་ལ་མཁས་པ་དང་། འདུལ་བ་ལ་
[57a.5]མཁས་པ་དང་། མ་ལྟ་བུ་ལ་མཁས་པའོ། །གཞན་ཡང་རྣམ་པ་ལྔར་བརྗོད་དེ། ཚུལ་ཁྲིམས་དང་ལྡན་པ་དང་། མང་དུ་ཐོས་པ་དང་། མདོ་སྡེ་རིག་པ་དང་། འདུལ་བ་རིག་པ་དང་། མ་ལྟ་བུ་རིག་པའོ། །གཞན་ཡང་རྣམ་པ་ལྔར་བརྗོད་དེ། ཚུལ་ཁྲིམས་དང་
[57a.6]ལྡན་པར་གྱུར་པ་དང་། མང་དུ་ཐོས་པ་དང་། མདོ་སྡེ་ལ་གསལ་བ་དང་། འདུལ་བ་ལ་གསལ་བ་དང་། མ་ལྟ་བུ་ལ་གསལ་བའོ། །གཞན་ཡང་རྣམ་པ་ལྔར་བརྗོད་དེ། ཚུལ་ཁྲིམས་ཅན་དང་། མང་དུ་ཐོས་པ་དང་། ལྷན་ཅིག་སྤྱོད་པ་དང་། ཉེ་གནས་མདོ་སྡེ་
[57a.7]དང་། འདུལ་བ་དང་། མ་ལྟ་བུ་སློབ་ཏུ་འཇུག་ནུས་པའོ། །གཞན་ཡང་རྣམ་པ་ལྔར་བརྗོད་དེ། ཚུལ་ཁྲིམས་ཅན་དང་། མང་དུ་ཐོས་པ་དང་། ལྷག་པའི་ཚུལ་ཁྲིམས་དང་། ལྷག་པའི་སེམས་དང་། ལྷག་པའི་འདུལ་བ་ལ་བསླབས་པ་ཡིན་ནོ། །གཞན་ཡང་
[57b]
[57b.1]རྣམ་པ་ལྔར་བརྗོད་དེ། ཚུལ་ཁྲིམས་ཅན་དང་། མང་དུ་ཐོས་པ་དང་། བསླབ་པ་ལས་ལྷག་པར་སྤྱོད་པའི་བསླབ་པ་དང་། འདུལ་བ་ལྷག་པ་དང་། སོ་སོར་ཐར་པ་ལྷག་པ་རྣམས་སློབ་པའོ། །གཞན་ཡང་རྣམ་པ་ལྔར་བརྗོད་དེ། དད་པ་དང་ལྡན་པ་ཡིན་ཏེ། ཚུལ་
[57b.2]ཁྲིམས་དང་ལྡན་པ་དང་། ཐོས་པ་དང་ལྡན་པ་དང་། གཏོང་བ་དང་ལྡན་པ་དང་། ཤེས་རབ་དང་ལྡན་པར་གྱུར་པའོ། །གཞན་ཡང་རྣམ་པ་ལྔར་བརྗོད་དེ། ཚུལ་ཁྲིམས་དང་ལྡན་པ་དང་། ཤེས་རབ་དང་ལྡན་པ་དང་། ཏིང་ངེ་འཛིན་དང་ལྡན་པ་དང་། རྣམ་པར་གྲོལ་
[57b.3]བ་དང་ལྡན་པ་དང་། རྣམ་པར་གྲོལ་བའི་ཡེ་ཤེས་མཐོང་བ་དང་ལྡན་པའོ། །གཞན་ཡང་རྣམ་པ་ལྔར་བརྗོད་དེ། ཚུལ་ཁྲིམས་ཅན་དང་། མང་དུ་ཐོས་པ་དང་། བརྩོན་འགྲུས་རྩོམ་པ་དང་། དྲན་པ་ཉེ་བར་འཇོག་པ་དང་། ཤེས་རབ་ཅན་དུ་གྱུར་པའོ། །གཞན་
[57b.4]ཡང་རྣམ་པ་ལྔར་བརྗོད་དེ། ཚུལ་ཁྲིམས་ཅན་དང་། མང་དུ་ཐོས་པ་དང་། བརྩོན་འགྲུས་བརྩམས་པ་དང་། མཉམ་པར་འཇོག་པ་དང་། ཤེས་རབ་ཅན་དུ་གྱུར་པའོ། །གཞན་ཡང་རྣམ་པ་ལྔར་བརྗོད་དེ། ཚུལ་ཁྲིམས་ཅན་དང་། མང་དུ་ཐོས་པ་དང་། བརྩོན་
[57b.5]འགྲུས་བརྩམས་པ་དང་། ནང་དུ་ཡང་དག་འཇོག་ལ་བརྩོན་པ་དང་། ཤེས་རབ་ཅན་ཡིན་ནོ། །གཞན་ཡང་རྣམ་པ་ལྔར་བརྗོད་དེ། སློབ་པའི་ཚུལ་ཁྲིམས་ཀྱི་ཕུང་པོར་ལྡན་པ་དང་། ཏིང་ངེ་འཛིན་གྱི་ཕུང་པོ་དང་། ཤེས་རབ་ཀྱི་ཕུང་པོ་དང་། རྣམ་པར་གྲོལ་བའི་
[57b.6]ཕུང་པོ་དང་། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དང་ལྡན་པར་གྱུར་པའོ། །གཞན་ཡང་རྣམ་པ་ལྔར་བརྗོད་དེ། མི་སློབ་པའི་ཚུལ་ཁྲིམས་ཀྱི་ཕུང་པོ་དང་ལྡན་པ་དང་། ཏིང་ངེ་འཛིན་གྱི་ཕུང་པོ་དང་། ཤེས་རབ་ཀྱི་ཕུང་པོ་དང་། རྣམ་པར་གྲོལ་བའི་ཕུང་
[57b.7]པོ་དང་། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དང་ལྡན་པར་གྱུར་པའོ། །གཞན་ཡང་རྣམ་པ་ལྔར་བརྗོད་དེ། ཉེས་པ་བྱུང་བ་ཤེས། བཅས་པ་ཤེས། རྗེས་སུ་བཅས་པ་ཤེས། གནང་བ་ཤེས། རྗེས་སུ་གནང་བ་ཤེས་པའོ། །གཞན་ཡང་རྣམ་པ་
[58a]
[58a.1]ལྔར་བརྗོད་དེ། བར་ཆད་དུ་འགྱུར་བ་ཤེས། བར་ཆད་དུ་མི་འགྱུར་བ་ཤེས། ལུང་བསྟན་པ་དང་། རྗེས་སུ་བསྟན་པ་དང་། གནས་བཅའ་བ་བྱེད་ནུས་པའོ། །གཞན་ཡང་རྣམ་པ་ལྔར་བརྗོད་དེ། ཉེས་པ་ཤེས། ཉེས་པ་མེད་པ་ཤེས། ལྕི་བ་
[58a.2]ཤེས། ཡང་བ་ཤེས། དེས་སོ་སོར་ཐར་པའི་མདོ་རྒྱས་པར་གོ་ཞིང་ཁ་ཏོན་དུ་ལོབས་པ་ཡིན་ནོ། །ཆོས་འདི་ལྔ་དང་ལྡན་ན་དེས་རབ་ཏུ་དབྱུང་བར་བྱ། བསྙེན་པར་རྫོགས་པར་བྱ། གནས་སྦྱིན་པར་བྱ། བདག་ཉིད་ཀྱང་གནས་མི་བཅའ་བར་འདུག་པར་བྱ་སྟེ། ཐོག་མའི་
[58a.3]ལྔ་པོ་ཉམས་པ་གཉིས་ཏེ། བསྙེན་པར་རྫོགས་ནས་ལོ་བཅུ་ལོན་ནམ་དེ་བས་ལྷག་ཀྱང་རུང་སྟེ། ལྷན་ཅིག་སྤྱོད་པའམ་ཉེ་གནས་ཀྱང་རུང་སྟེ། ནད་པའི་ནད་གཡོག་བྱེད་དམ། ནད་གཡོག་བྱེད་དུ་འཇུག་ནུས་པ་དང་། ལྷན་ཅིག་སྤྱོད་པའམ་ཉེ་གནས་ཀྱང་རུང་སྟེ། ཐེ་
[58a.4]ཚོམ་བྱུང་ན་སླར་སེལ་ཏམ་སེལ་དུ་འཇུག་ནུས་པ་དང་། ལྷན་ཅིག་སྤྱོད་པའམ་ཉེ་གནས་སྡིག་པ་ལ་ལྟ་བར་གྱུར་ན། སླར་གཏོང་ངམ་གཏོང་ནུས་པར་གྱུར་པ་དང་། ལྷན་ཅིག་སྤྱོད་པའམ་ཉེ་གནས་གནས་འདི་ན་མི་དགའ་བར་གྱུར་ན། ཡུལ་གུད་དུ་ལེན་དུ་འཇུག་པར་བྱེད་
[58a.5]ནུས་པ་ཡིན་ཏེ། ཆོས་འདི་ལྔ་དང་ལྡན་ན་རབ་ཏུ་དབྱུང་བར་བྱ། བསྙེན་པར་རྫོགས་པར་བྱ། གནས་སྦྱིན་པར་བྱ། བདག་དང་གནས་མི་བཅའ་བར་འདུག་པར་བྱའོ།། །།འདུལ་བ་གཞུང་དམ་པ། བམ་པོ་ཉི་ཤུ་དགུ་པ། ལྔ་པོ་རྣམས་ཀྱི་མདོ་
[58a.6]བར་མའི་ཚིགས་སུ་བཅད་པ་བརྗོད་པར་བྱའོ། །ལོ་བཅུ་མདོ་སྡེ་བཞི་པ་དང་། །ལྷག་མར་སྤྱོད་དང་རྫོགས་པ་དང་། །གཉིས་སུ་བྱས་ཏེ་བརྩོན་འགྲུས་བརྩམས། །གཞན་ཡང་གསུམ་པ་ཕུང་པོ་དང་། །བྱུང་བ་ལ་ཡང་གཉིས་སུ་བྱ། །བར་དུ་གཅོད་དང་ཉེས་པ་
[58a.7]དང་། །ཐ་མར་བྱས་ནས་སྡེར་བསྡུས་སོ། །འདུལ་བ་མི་འཛིན་པ་ལ་ཉེས་པའི་དམིགས་ལྔ་དང་ལྡན་པ་ནི་ཟབ་པ་དང་། སྤོབས་པ་མེད་པ་དང་། བསམ་པ་མང་བ་དང་། འཇིག་རྟེན་གྱི་ཡི་གེར་ལྡན་པ་དང་། གོ་དཀའ་བའོ། །གང་ཟག་འདུལ་བ་འཛིན་པ་ལ་
[58b]
[58b.1]ཡོན་ཏན་རྣམ་པ་ལྔ་སྟེ། རྒྱལ་བའི་ནང་གི་མཛོད་སྲུང་བར་འགྱུར་བ་ཡིན། བདག་གི་ཚུལ་ཁྲིམས་ཀྱི་ཕུང་པོ་སྦས་ཤིང་ཤིན་ཏུ་སྦས་པར་གྱུར་པ་དང་། དེ་ལ་ལུང་བསྒོ་བ་དང་། བསྟན་པ་གཞན་ལ་རག་མ་ལུས་པ་ཡིན། འཁོར་བཞི་འདུ་བར་འགྱུར་བ་ཡིན། 
[58b.2]མཁས་པ་ཚངས་པ་མཚུངས་པར་སྤྱོད་པའི་གང་ཟག་འགྱོད་པ་སྐྱེས་པ་རྣམས་ཀྱི་སྐྱབས་སུ་གྱུར་པ་ཡིན་ནོ། །གཞན་ཡང་འདུལ་བ་འཛིན་པའི་གང་ཟག་ལ་ཡོན་ཏན་རྣམ་པ་ལྔ་སྟེ། མི་འཇིགས་པར་དགེ་འདུན་གྱི་ནང་དུ་གནས་པ་དང་། དེས་བསླབ་པའི་གནས་
[58b.3]ཤིན་ཏུ་ཟིན་པར་གྱུར་པ་དང་། སྟོན་པས་བསྟན་པ་དག་འཕེལ་བར་བྱེད་པ་དང་། ཆོས་ཀྱི་རྗེས་སུ་སྒྲོགས་པར་བྱེད་པ་དང་། འདི་ལྟར་བསླབ་པའི་དབང་དུ་བྱས་ནས་འདི་ལས་ཕྱི་རོལ་པའི་སྤྱི་བོར་བསྒྲུབས་ཏེ་འདུག་པ་ཡིན་ནོ། །གཞན་ཡང་གང་ཟག་འདུལ་བ་
[58b.4]འཛིན་པ་ལ་ཡོན་ཏན་རྣམ་པ་ལྔ་སྟེ། འདུལ་བ་འཛིན་པའི་གང་ཟག་ཕྱོགས་གང་ན་གནས་པ་དེར་ང་སྣང་བར་གྱུར་པ་དང་། མངོན་དུ་སྣང་བར་གྱུར་པ་དང་། རབ་ཏུ་སྣང་བར་གྱུར་པ་དང་། ཕྱོགས་དེ་ངས་སྟོངས་པར་མ་གྱུར་པ་དང་། འདུལ་བ་འཛིན་པའི་གང་ཟག་
[58b.5]ཕྱོགས་གང་ན་འདུག་པ་དེའི་ཕྱོགས་སུ་དེ་བཞིན་གཤེགས་པ་ཕྲིན་ལས་ཆུང་བ་ཡིན་ནོ། །གཞན་ཡང་འདུལ་བ་འཛིན་པའི་གང་ཟག་ལ་ཡོན་ཏན་རྣམ་པ་ལྔ་སྟེ། བྱུང་བ་ཤེས་པ་དང་། བཅས་པ་ཤེས་པ་དང་། རྗེས་སུ་བཅས་པ་ཤེས་པ་དང་། སྤངས་པ་ཤེས་པ་དང་། 
[58b.6]རྗེས་སུ་གནང་བ་ཤེས་པའོ། །གཞན་ཡང་འདུལ་བ་འཛིན་པ་ལ་ཡོན་ཏན་རྣམ་པ་ལྔ་སྟེ། ཉེས་པ་ཤེས་པ་དང་། ཉེས་པ་མེད་པ་ཤེས་པ་དང་། ལྕི་བ་ཤེས་པ་དང་། ཡང་བ་ཤེས་པ་དང་། དེས་སོ་སོར་ཐར་པའི་མདོ་ཀློག་ཅིང་རྒྱས་པར་བསྒྲགས་པ་ཡིན་ནོ། །གཞན་
[58b.7]ཡང་འདུལ་བ་འཛིན་པའི་གང་ཟག་ལ་ཡོན་ཏན་རྣམ་པ་ལྔ་སྟེ། བར་ཆད་དུ་འགྱུར་བ་ཤེས། བར་ཆད་མ་ཡིན་པ་ཤེས། ལུང་བསྒོ་བ་དང་། རྗེས་སུ་སྟོན་པ་དང་། གནས་བཅར་འཇུག་ནུས་པ་ཡིན་ནོ། །མདོར་ན། སྤངས་པར་གྱུར་དང་གཉིས་པ་དང་། །ཕྱག་
[59a]
[59a.1]དེར་ཁྲོད་པ་གཉིས་སུ་བྱ། །རུང་བ་གཉིས་པ་བཟའ་བ་དང་། །བཅའ་བ་བུ་རམ་དེ་བཞིན་ནོ། །རྣམ་པ་ལྔས་ན་སྤངས་པ་ཞེས་བྱ་སྟེ། བཟའ་བར་མངོན་པ་དང་། བཟའ་བ་སྦྱིན་པར་མངོན་པ་དང་། བཟའ་བ་བྱིན་ལེན་བྱེད་པར་མངོན་པ་དང་། 
[59a.2]བཟའ་བ་སྤོང་བར་མངོན་པ་དང་། སྟན་ལས་ལངས་པར་མངོན་པའོ། །ཇི་ལྟར་ན་བཟའ་བར་མངོན་པ་ཞེ་ན། བཟའ་བ་རྣམ་པ་ལྔ་དང་བཅའ་བ་རྣམ་པ་ལྔ་སླར་སྤོང་བར་བྱེད་པའོ། །ཇི་ལྟར་ན་བཟའ་བ་སྦྱིན་པ་མངོན་པ་ཞེ་ན། སྐྱེས་པ་དང་བུད་མེད་དང་མ་ནིང་དུ་མངོན་པའོ་
[59a.3]ཇི་ལྟར་ན་བཟའ་བ་བྱིན་ལེན་བྱེད་པ་མངོན་པ་ཞེ་ན། བཟའ་བ་ལྔ་དང་བཅའ་བ་ལྔ་འབྲིམ་པར་གྱུར་པའོ། །ཇི་ལྟར་ན་བཟའ་བ་སྤོང་བར་མངོན་པ་ཞེ་ན། བཟའ་བ་ལྔ་དང་བཅའ་བ་ལྔ་མི་འདོད་ཅེས་སྤངས་པ་ཡིན། ཇི་ལྟར་ན་སྟན་ལས་ལངས་པར་མངོན་པ་གང་ཞེ་ན། གང་
[59a.4]སྟན་ལས་ལངས་པའོ། །རྣམ་པ་ལྔས་ན་མ་སྤངས་པ་ཞེས་བྱ་སྟེ། དེ་ལྟ་བུ་ལས་སླར་བཟློག་པ་རྣམ་པ་ལྔར་བརྗོད་པར་བྱའོ། །གཞན་ཡང་རྣམ་པ་ལྔའི་ཕྱིར་མ་སྤངས་པ་ཞེས་བྱ་སྟེ། མི་རུང་བའི་བཟའ་བ་བཟའ་བ་དང་བཅའ་བ་བཅའ་བ་མི་རུང་བར་འདྲེས་པས་སྤོང་
[59a.5]བ་དང་། བཞག་པའམ་བཞག་པར་འདྲེས་པས་སྤོང་བ་དང་། མི་ཕན་པའམ་མི་ཕན་པར་འདྲེས་པས་སྤོང་བ་དང་། མི་འདོད་པའམ་མི་འདོད་པར་འདྲེས་པས་སྤོང་བ་དང་། མ་འགྲངས་པའམ་རྫོགས་པར་མ་གྱུར་པའོ། །རྣམ་པ་ལྔས་སྤངས་པ་ཞེས་བྱ་སྟེ། དེ་ལས་
[59a.6]སླར་བཟློག་པ་རྣམ་པ་ལྔར་བརྗོད་པར་བྱའོ། །གཞན་ཡང་རྣམ་པ་ལྔས་ལྷག་མ་དང་བཅས་པའི་ཚིག་གིས་སྤངས་པ་ནི་མ་སྤངས་པ་ཞེས་བྱ་སྟེ། རེ་ཞིག་ཆོག་གོ་ཞེས་ཟེར་བ་དང་། རེ་ཞིག་ཞོག་ཅིག་ཅེས་ཟེར་བ་དང་། རེ་ཞིག་བཟའོ་ཞེས་ཟེར་བ་དང་། རེ་ཞིག་མི་དགོས་
[59a.7]སོ་ཞེས་ཟེར་བ་དང་། རེ་ཞིག་འགྲངས་སམ་མ་འགྲངས་བལྟའོ་ཞེས་ཟེར་བ་འདི་ལྔ་ནི་མ་སྤངས་པ་ཞེས་བྱའོ། །རྣམ་པ་ལྔའི་ཕྱིར་སྤངས་པ་ཞེས་བྱ་སྟེ། ཆོག་གོ་ཞེས་ཟེར་བ་དང་། ཞོག་ཅིག་ཅེས་ཟེར་བ་དང་། ཟོས་ཟིན་ཏོ་ཞེས་ཟེར་བ་དང་། མི་དགོས་སོ་ཞེས་ཟེར་བ་
[59b]
[59b.1]དང་། འགྲངས་སོ་ཞེས་ཟེར་བའི་ཚིག་ལྔ་པོ་ལྷག་མ་མེད་པ་དེ་ལྔ་ནི་སྤངས་པ་ཞེས་བྱའོ། །ཕྱག་དར་ཁྲོད་ཀྱི་གོས་རྣམ་པ་ལྔ་སྟེ། སྲང་གི་ཕྱག་དར་ཁྲོད་ཀྱི་གོས་དང་། ཆུས་ཁྱེར་བ་དང་། ཕྱག་དར་ཁྲོད་པ་དང་། དགོན་པ་ན་འདུག་པ་དང་། མཛོད་རྙིང་ཁྱེར་བ་དང་
[59b.2]ལྔའོ། །གཞན་ཡང་ཕྱག་དར་ཁྲོད་ཀྱི་གོས་ལ་རྣམ་པ་ལྔ་སྟེ། བ་ལང་གིས་ཟོས་པ་དང་། བྱི་བས་ཟོས་པ་དང་། བྱེའུས་ཟོས་པ་དང་། མེས་ཚིག་པ་དང་། མ་མས་བོར་བའི་ཕྱག་དར་ཁྲོད་དང་ལྔའོ། །རུང་བར་བྱེད་པ་ལ་རྣམ་པ་ལྔ་སྟེ། མེས་རུང་བར་
[59b.3]བྱ་བ་དང་། མཚོན་གྱིས་རུང་བར་བྱ་བ་དང་། སེན་མོས་རུང་བར་བྱ་བ་དང་། ནེ་ཚོས་རུང་བར་བྱ་བ་དང་། རྙིས་པས་རུང་བར་བྱ་བ་དང་ལྔའོ། །གཞན་ཡང་རུང་བ་ལྔ་སྟེ། བཏོན་པ་དང་། བཙལ་བ་དང་། བཅད་པ་དང་། གཤེགས་པ་དང་། ས་བོན་མ་ཡིན་
[59b.4]པའི་ཆོས་དང་ལྔའོ། །བཟའ་བ་ལ་རྣམ་པ་ལྔ་སྟེ། འབྲས་ཆན་དང་། ཕྱེ་ཚལ་བཙོས་པ་དང་། ཤ་དང་། ཉ་དང་། ཁུར་བའོ། །བཅའ་བ་ལ་རྣམ་པ་ལྔ་སྟེ། རྩ་བ་བཅའ་བ་དང་། སྡོང་བུ་བཅའ་བ་དང་། ལོ་མ་བཅའ་བ་དང་། མེ་ཏོག་བཅའ་བ་དང་། 
[59b.5]འབྲུ་བཅའ་བའོ། །གཞན་ཡང་བཅའ་བ་རྣམ་པ་ལྔ་སྟེ། བག་ཙོས་བཅའ་བ་དང་། བརྔོས་པ་བཅའ་བ་དང་། ཁུར་སྐམ་བཅའ་བ་དང་། བུ་རམ་བཅའ་བ་དང་། ཆན་བཅའ་བའོ། །ཉམ་དམའ་བ་ལྔས་ན་བྱིན་གྱིས་བརླབས་པའི་བུ་རམ་བཅའ་བར་བྱ་སྟེ། 
[59b.6]ཟན་ཆུང་ངུ་ཟོས་པ་དང་། ཟན་མ་ཟོས་པ་དང་། ནད་ཀྱིས་གཟིར་བ་དང་། ལམ་དུ་ཞུགས་པ་དང་། ལས་གསར་དུ་བྱེད་པའོ། །མདོར་ན། དུགས་ཁང་ཚུལ་ཁྲིམས་མི་བཟོད་པ། །དམ་ཆོས་མ་ཡིན་མཛའ་མང་བ། །ལྷུང་བཟེད་དང་ནི་བཟའ་བ་དང་། །
[59b.7]གོས་དང་བསོད་སྙོམས་དེ་བཞིན་ནོ། །དུགས་ཁང་ལ་ཡོན་ཏན་རྣམ་པ་ལྔ་སྟེ། ལུས་ཀྱི་དྲི་མ་མེད་པར་བྱེད་པ་དང་། པགས་པ་དང་མདངས་གསལ་བར་བྱེད་པ་དང་། པགས་པའི་ནང་ན་ནད་ཡོད་པ་འབྱིན་པ་དང་། རླུང་དང་བད་ཀན་དང་། མི་མཐུན་པར་བྱེད་པ་དང་། 
[60a]
[60a.1]དགེ་སློང་དག་གི་ནད་མང་པོ་དུགས་ཁང་གིས་མེད་པར་གྱུར་པ་དང་ལྔའོ། །དགེ་སློང་ཆོས་འདི་ལྔ་དང་ལྡན་ན་དགེ་འདུན་བདེ་བར་གནས་པའོ། །སོ་སོར་ཐར་པའི་སྡོམ་པས་བསྡམས་པ་དང་། སྤྱད་པ་དང་སྤྱོད་ལམ་དུ་ལྡན་པ་དང་། ཁ་ན་མ་ཐོ་བ་རྡུལ་ཙམ་
[60a.2]ལ་ཡང་འཇིགས་པར་བྱེད་ཅིང་བསླབ་པའི་གནས་ལ་དམ་བཅའ་སྟེ་བསླབ་པ་དང་། བདག་ལ་ལྟའི་གཞན་ལ་མི་ལྟ་བ་དང་། བཤེས་ཉུང་བ་ཤེས་པ་རབ་ཏུ་ཉུང་བའོ། །དེ་ལ་བཤེས་པ་ཉུང་བ་ནི་ཕྲད་འདོད་པའི་སྡུག་བསྔལ་མེད་པར་འགྱུར་བ་དང་། བདེ་བར་གནས་ཤིང་
[60a.3]གཞན་ལ་གནོད་པ་མེད་པས་བདེ་བར་གྱུར་པ་ཡིན། གཞན་གྱིས་མི་སྙན་པར་སྨྲས་པ་དང་། ཚིག་རྩུབ་པོར་སྨྲས་ཀྱང་གཞན་གྱིས་མི་གདུང་ཞིང་མི་བཟོད་པར་མི་འགྱུར་བའོ། །གང་ཟག་མི་བཟོད་པ་ལ་ཉེས་པའི་དམིགས་རྣམ་པ་ལྔ་སྟེ། མ་རུང་བ་ཡིན། གཏུམ་
[60a.4]པོ་ཡིན། སྐྱེ་བོ་མང་པོ་ལ་མི་སྡུག་པ་ཡིན། ཡིད་དུ་མི་འོང་བ་ཡིན། ཕྱིས་འགྱོད་པ་ཡིན་ནོ། །བཟོད་པའི་སྐྱེས་བུ་གང་ཟག་ལ་ཡོན་ཏན་རྣམ་པ་ལྔ་སྟེ། དེ་ཡང་དཀར་པོའི་ཕྱོགས་སུ་རྣམ་པ་ལྔར་བཟློག་སྟེ་བརྗོད་པར་བྱའོ། །མི་བཟོད་པ་ལ་ཉེས་པའི་དམིགས་རྣམ་པ་
[60a.5]ལྔ་སྟེ། དགྲ་མང་དུ་འགྱུར་བ་དང་། སྡུག་བསྔལ་བ་དང་ཡིད་མི་བདེ་བ་མང་དུ་འགྱུར། འབྱེ་བ་མང་དུ་འགྱུར། འགྱོད་བཞིན་དུ་དུས་བྱེད་པར་འགྱུར། ལུས་དང་བྲལ་ཏེ་ཤི་བའི་འོག་ཏུ་ངན་སོང་གི་རྒྱུད་སེམས་ཅན་དམྱལ་བར་སྐྱེ་བར་འགྱུར་བའོ། །བཟོད་པ་ལ་ཡོན་
[60a.6]ཏན་རྣམ་པ་ལྔ་སྟེ། དེ་ལས་དཀར་པོའི་ཕྱོགས་སུ་བཟློག་སྟེ་རྣམ་པ་ལྔར་བརྗོད་དོ། །དམ་པའི་ཆོས་འཇིག་པ་ན་འཇིག་རྟེན་དུ་དམ་པའི་ཆོས་དང་མི་མཐུན་པར་གྱུར་པའི་ཚེ་འཇིག་རྟེན་དུ་དམ་པའི་ཆོས་མ་ཡིན་པ་རྣམ་པ་ལྔ་འབྱུང་བར་འགྱུར་ཏེ། ལྔ་གང་ཞེ་ན། དམ་པའི་
[60a.7]ཆོས་འཇིག་པ་ན། འཇིག་རྟེན་དུ་དམ་པའི་ཆོས་དང་མི་མཐུན་པར་གྱུར་པའི་ཚེ་དགེ་སློང་མ་དད་པ་དང་། ངོ་ཚ་མེད་པ་དང་། ཁྲེལ་མེད་པ་དང་། ལེ་ལོ་ཅན་དང་། དྲན་པ་ཉམས་པ་དང་། སེམས་རྩེ་གཅིག་ཏུ་མི་བཏུབ་ཅིང་སེམས་འཁྲུགས་པར་འགྱུར་ཏེ། དེ་ལྟར་ན་དམ་
[60b]
[60b.1]པའི་ཆོས་འཇིག་པ་ན་འཇིག་རྟེན་དུ་དམ་པའི་ཆོས་དང་མི་མཐུན་པར་གྱུར་པ་དེ་ནི། འཇིག་རྟེན་དུ་དམ་པའི་ཆོས་མ་ཡིན་པ་འབྱུང་བ་དང་པོ་ཡིན་ནོ། །དམ་པའི་ཆོས་འཇིག་པ་ན་འཇིག་རྟེན་དུ་དམ་པའི་ཆོས་དང་མི་མཐུན་པར་གྱུར་པའི་ཚེ་དགེ་སློང་རྣམས་འཐབ་པ་དང་། མཚང་
[60b.2]འདྲུ་བ་དང་། འཁོན་པ་དང་། རྩོད་པར་འགྱུར་ཏེ། དེ་ལྟར་ན་དམ་པའི་ཆོས་འཇིག་པ་ན་འཇིག་རྟེན་དུ་དམ་པའི་ཆོས་དང་མི་མཐུན་པར་གྱུར་པ་འདི་ནི། འཇིག་རྟེན་དུ་དམ་པའི་ཆོས་མ་ཡིན་པ་འབྱུང་བ་གཉིས་པ་ཡིན་ནོ། །དམ་པའི་ཆོས་འཇིག་པ་ན་འཇིག་རྟེན་
[60b.3]དུ་དམ་པའི་ཆོས་དང་མི་མཐུན་པར་གྱུར་པའི་ཚེ་དགེ་སློང་ཁ་ཅིག་ཚུལ་འཆོས་ཤིང་སྡིག་པ་ལ་ལྟ་བའི་ཆོས་པས་ཞི་གནས་ཙམ་ལ་རྟེན་ཅིང་བཀའ་ལ་ལུང་སྟོན་ཏེ། དེ་ལྟར་ན་དམ་པའི་ཆོས་འཇིག་པ་ན་འཇིག་རྟེན་དུ་དམ་པའི་ཆོས་དང་མི་མཐུན་པར་གྱུར་པ་འདི་ནི་འཇིག་རྟེན་
[60b.4]དུ་དམ་པའི་ཆོས་མ་ཡིན་པ་འབྱུང་བ་གསུམ་པ་ཡིན་ནོ། །དམ་པའི་ཆོས་འཇིག་པ་ན་འཇིག་རྟེན་དུ་དམ་པའི་ཆོས་དང་མི་མཐུན་པར་གྱུར་པའི་ཚེ་དགེ་སློང་རྣམས་ཚུལ་ཁྲིམས་ཉམས་བཞིན་དུ་འཆི་བའི་དུས་བྱེད་པ་དང་། ཚུལ་ཁྲིམས་དང་ལྡན་པ་ལ་སྐུར་བ་འདེབས་པ་སྟེ། དེ་
[60b.5]ལྟར་ན་དམ་པའི་ཆོས་འཇིག་པ་ན་འཇིག་རྟེན་དུ་དམ་པའི་ཆོས་དང་མི་མཐུན་པར་གྱུར་པ་འདི་ནི་འཇིག་རྟེན་དུ་དམ་པའི་ཆོས་མ་ཡིན་པ་འབྱུང་བ་བཞི་པ་ཡིན་ནོ། །དམ་པའི་ཆོས་འཇིག་པ་ན་འཇིག་རྟེན་དུ་དམ་པའི་ཆོས་དང་མི་མཐུན་པར་གྱུར་པའི་ཚེ་ཁྱིམ་བདག་གིས་རབ་ཏུ་བྱུང་བ་ལ་བྱ་བ་བྱས་
[60b.6]པས་དེ་དག་ནི་ལུས་དང་བྲལ་ཏེ་ཤི་ནས་ཡང་བདེ་འགྲོ་མཐོ་རིས་ཀྱི་ལྷར་སྐྱེའོ། །རབ་ཏུ་བྱུང་བ་ནི་མང་དུ་ངན་སོང་དུ་ལྷུང་སྟེ། དེ་ལྟར་ན་དམ་པའི་ཆོས་འཇིག་པ་ན་འཇིག་རྟེན་དུ་དམ་པའི་ཆོས་དང་མི་མཐུན་པར་གྱུར་པ་འདི་ནི་འཇིག་རྟེན་དུ་དམ་པའི་ཆོས་མ་ཡིན་པ་འབྱུང་བ་ལྔ་པ་ཡིན་ནོ། །
[60b.7]ཆོས་རྣམ་པ་ལྔ་དང་ལྡན་པའི་གྲོགས་པོ་དང་མི་འགྲོགས་པར་བྱ། མི་བསྟེན་པར་བྱ་སྟེ། ལས་ལ་ཞུགས་པ་དང་། རྩོད་པ་ལ་ཞུགས་པ་དང་། རྒྱུན་དུ་འགྲོ་བ་ལ་ནན་ཏན་བྱེད་པར་གྱུར་པ་དང་། གཅེས་པ་དང་ལྷན་ཅིག་ཏུ་སྔོ་བར་བྱེད་པ་དང་། རྒྱལ་པོའི་འཁོར་དུ་གནས་
[61a]
[61a.1]པའོ། །དཀར་པོའི་ཕྱོགས་སུ་བཟློག་སྟེ་རྣམ་པ་ལྔར་བརྗོད་དེ། ཐ་དད་པ་ལྔ་སྟེ། སྟོན་པ་ཐ་དད་པ་དང་། ཆོས་ཐ་དད་པ་དང་། དགེ་འདུན་ཐ་དད་པ་དང་། ལས་ཐ་དད་པ་དང་། ལམ་ཐ་དད་པའོ། །ལྷུང་བཟེད་འདི་ལྔ་མེད་ན་ཡང་མ་ཚོལ་ཅིག །ཡོད་
[61a.2]ན་ཡང་བཅང་བར་མ་བྱེད་ཅིག །ལྔ་གང་ཞེ་ན། ཤེལ་གྱི་ལྷུང་བཟེད་དང་། རྡོའི་ལྷུང་བཟེད་དང་། ཁར་བའི་ལྷུང་བཟེད་དང་། རིན་པོ་ཆེའི་ལྷུང་བཟེད་དང་། ལྷག་པའི་ལྷུང་བཟེད་དོ། །རྣམ་པ་ལྔར་དགེ་སློང་གིས་ཟན་ཟོས་ན་འདས་པ་དང་བཅས་པར་འགྱུར་ཏེ། 
[61a.3]འདབ་མའི་སྣོད་དུ་ཟན་ཟ་བ་དང་། སྙིམ་པར་ཟན་ཟ་བ་དང་། ལྕེ་ཕྱུང་ལ་ཟན་ཟ་བ་དང་། མཆུས་ལེན་ཅིང་ཟན་ཟ་བ་དང་། ལག་པས་ཕུགས་སུ་ཕུལ་ཏེ་ཟན་ཟ་བའོ། །བརྟད་པའི་གོས་རྣམ་པ་ལྔ་སྟེ། འགྲོ་བས་ན་སྦྱིན་པ་དང་། འགྲོ་བའི་ཕྱིར་སྦྱིན་པ་དང་། 
[61a.4]ནད་པས་ན་སྦྱིན་པ་དང་། ནད་པའི་ཕྱིར་སྦྱིན་པ་དང་། བརྟད་པ་བྱུང་ནས་སྦྱིན་པའོ། །རིངས་པའི་ཟན་ལ་ལྔ་སྟེ། འགྲོ་བ་དང་། ན་བ་དང་། ནད་གཡོག་དང་། ལས་བྱེད་པ་དང་། ཁང་སྐྱོང་རྣམས་སོ། །སྟན་རྣམ་པ་ལྔའི་སྟེང་དུ་མི་འདུག་པར་བྱ་སྟེ། དེ་
[61a.5]བཞིན་གཤེགས་པའི་དང་། དགེ་འདུན་གྱི་གནས་བརྟན་གྱི་དང་། སློབ་དཔོན་གྱི་དང་། མཁན་པོའི་དང་། ཆོས་འཆད་པའིའོ། །འདུལ་བའི་གཞུང་དམ་པ་ལས་ལྔ་པ་རྫོགས་སྷོ།། །།འདུལ་བ་བཅུ་དྲུག་སྟེ། མདོར་ན། སྨྲ་བར་བྱ་དང་རྒོལ་
[61a.6]བ་དང་། །ལན་འདེབས་གཟུ་བོ་འཛིན་གཉིས་དང་། །རྗེས་སུ་རིགས་དང་ཡོན་ཏན་དང་། །གནས་དང་བཤད་པ་དེ་བཞིན་ཏེ། །ལྟུང་བ་གཉིས་དང་ཆད་པའི་ལས། །རྣམ་པར་ཞི་གཉིས་བསོད་ནམས་མང་། །ཐ་མར་བྱས་ནས་སྡེར་བསྡུས་པའོ། །སངས་རྒྱས་
[61a.7]བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་རྒོལ་བའི་དགེ་སློང་གིས་དོན་གྱིས་རྒོལ་བར་འཚལ་ན་གནས་དུར་ཤིན་ཏུ་བསམ་པ་བསམས། ཤིན་ཏུ་དཔྱད་པ་དཔྱད། ཤིན་ཏུ་བརྟག་པ་བརྟགས་ནས་དོན་གྱིས་རྒལ་བར་བགྱི། ཨུ་པཱ་ལི་རྒོལ་
[61b]
[61b.1]བའི་དགེ་སློང་གིས་དོན་གྱིས་བརྒལ་བར་འདོད་ན་གནས་བཅུ་དྲུག་ཏུ་ཤིན་ཏུ་བསམ་པ་བསམས། ཤིན་ཏུ་དཔྱད་པ་དཔྱད། ཤིན་ཏུ་བརྟག་པ་བརྟགས་ལ་དོན་གྱིས་བརྒལ་བར་བྱའོ། །བཅུ་དྲུག་པོ་གང་ཞེ་ན། བདག་དོན་གང་གིས་བརྒལ་བར་འདོད་པའི་དོན་
[61b.2]འདི་ཅི་བདེན་པ་ཡིན་ནམ་འོན་ཏེ་བརྫུན། དོན་གྱིས་བརྒལ་བ་དེའི་དུས་ལ་བབ་བམ་འོན་ཏེ་དུས་ལ་མ་བབ། དོན་འདིས་བརྒལ་བའི་སྐབས་སུ་བབ་བམ་འོན་ཏེ་སྐབས་སུ་མ་བབ། དོན་གྱིས་བརྒལ་བ་འདི་དོན་དང་ལྡན་པ་འམ་འོན་ཏེ་དོན་དང་མི་ལྡན། དེའི་འོག་ཏུ་
[61b.3]ཡང་བརྟག་པར་བྱ་སྟེ། དེ་ལ་མཐོང་བ་དང་ཐོས་པ་དང་དོགས་པ་གང་གིས་སྨྲ་བར་བྱ། ལུས་ཀྱིས་འདས་པའམ། ངག་གིས་འདས་པའམ། གྲོང་དུ་བྱས་སམ། དགོན་པར་བྱས་སམ། ནུབ་མོ་བྱས་སམ། ཉིན་པར་བྱས་སམ། ལྷག་མ་དང་བཅས་
[61b.4]སམ། ལྷག་མ་མེད་དམ། ཚེ་དང་ལྡན་པ་འདི་དགེ་བའི་གནས་ནས་བསླངས་ནས་དགེ་བའི་གནས་སུ་གཞག་པར་ནུས་སམ། ཨུ་པཱ་ལི་དོན་གྱིས་རྒོལ་བའི་དགེ་སློང་གིས་དོན་གྱིས་རྒོལ་བར་འདོད་པས་གནས་བཅུ་དྲུག་པོ་འདི་ལ་ཤིན་ཏུ་བསམ་པ་བསམས་
[61b.5]ཤིན་ཏུ་དཔྱད་པ་དཔྱད། ཤིན་ཏུ་བརྟག་པ་བརྟགས་ལ་དོན་གྱིས་བརྒལ་བར་བྱའོ། །ཆོས་རྣམ་པ་འདི་ལྔ་དང་ལྡན་ན་དོན་གྱིས་རྒོལ་བའི་དགེ་སློང་གི་ཚིག་གཟུང་བར་མི་བྱ་སྟེ། ལྔ་གང་ཞེ་ན། དོན་གྱིས་རྒོལ་བ་དེ་རྣམ་པར་དག་པ་མ་ཡིན་པ་དང་། གཅིག་ནས་
[61b.6]གཅིག་ཏུ་ཟེར་བ་ལས་རྒོལ་བ་དང་། ཀུན་དགའི་གནས་བྱུང་བ་དང་། དགེ་ཚུལ་ཕའི་ཚིག་ལས་རྒོལ་བ་དང་། ཇི་ལྟར་ངེས་པར་གསུངས་པའི་མདོ་སྡེའི་ཚིག་མི་ཤེས་པ་དང་། གང་ལ་གནས་ནས་རྣམ་པར་སྦྱང་བ་དེའི་གནས་མི་ཤེས་པ་སྟེ། ཨུ་པཱ་ལི་ཆོས་རྣམ་
[61b.7]པ་འདི་ལྔ་དང་ལྡན་ན་དོན་གྱིས་རྒོལ་བའི་དགེ་སློང་གི་ཚིག་གཟུང་བར་མི་བྱའོ། །ཨུ་པཱ་ལི་ཆོས་རྣམ་པ་ལྔ་དང་ལྡན་ན་དོན་གྱིས་རྒོལ་བའི་དགེ་སློང་གི་ཚིག་གཟུང་བར་བྱ་སྟེ། དོན་གྱིས་རྒོལ་བ་དེ་རབ་ཏུ་དག་པ་ཡིན། གཅིག་ནས་གཅིག་ཟེར་བས་མི་རྒོལ་བ་དང་། 
[62a]
[62a.1]ཀུན་དགའ་ནས་བྱུང་བ་ཡིན་པ་དང་། དགེ་ཚུལ་ཕའི་ཚིག་ལས་རྒོལ་བ་མ་ཡིན་པ་དང་། ཇི་ལྟར་ངེས་པར་གསུངས་པའི་མདོ་སྡེའི་ཚིག་ཤེས་པ་དང་། གང་ལ་གནས་ནས་རྣམ་པར་སྦྱང་བ་དེའི་གནས་ཤེས་པ་དེས་ཨུ་པཱ་ལི་ཆོས་རྣམ་པ་དེ་ལྔ་དང་ལྡན་ན་དོན་
[62a.2]གྱིས་རྒོལ་བའི་དགེ་སློང་གི་ཚིག་གཟུང་བར་བྱའོ། །ཨུ་པཱ་ལི་ལན་གློན་པའི་དགེ་སློང་གནས་བཅུ་དྲུག་ཏུ་ཤིན་ཏུ་བསམ་པ་བསམས། ཤིན་ཏུ་དཔྱད་པ་དཔྱད། ཤིན་ཏུ་བརྟག་པ་བརྟགས་ནས་བརྒལ་བའི་དགེ་སློང་ལ་སྐབས་དབྱེ་བར་གྱིས་ཤིག །བཅུ་དྲུག་པོ་གང་ཞེ་
[62a.3]ན། ཅི་ཚེ་དང་ལྡན་པ་འདི་ཚུལ་ཁྲིམས་དང་ལྡན་པ་ཡིན་ནམ། ཐོག་མ་ནས་བསྙེན་པར་རྫོགས་པ་ཡིན་ནམ། ངོ་ཚ་ཅན་ནམ། འགྱོད་པ་ཅན་ནམ། སྡོམ་པ་ཅན་ནམ། སློབ་པར་འདོད་པའམ། མང་དུ་ཐོས་པའམ། ཐོས་པ་འཛིན་པའམ། ཐོས་པ་བསགས་
[62a.4]པའམ། འདུལ་བའམ། ལྷག་པའི་འདུལ་བ་ལས་ངེས་པར་ཤེས་པའམ། ལུང་ཁ་ཏོན་དུ་ལོབས་པའམ། དེའི་འོག་ཏུ་ཡང་བརྟག་པར་བྱ་སྟེ། བདག་ལ་མཐོང་བས་སམ། ཐོས་པས་སམ། དོགས་པས་སམ། ལུས་ཀྱིས་འདས་པས་སམ། ཚིག་གིས་འདས་
[62a.5]པས་སམ། གྲོང་དུ་བྱས་སམ། དགོན་པར་བྱས་སམ། ནུབ་མོ་བྱས་པའམ། ཉིན་པར་བྱས་པའམ། ལྷག་མར་བཅས་པའམ། ལྷག་མ་མེད་པ་གང་གིས་སྨྲ་བར་བྱེད། ཚེ་དང་ལྡན་པ་དེས་བདག་མི་དགེ་བའི་གནས་ནས་བསླངས་ཏེ། དགེ་བའི་གནས་སུ་འཇོག་
[62a.6]པར་ནུས་སམ། ཨུ་པཱ་ལི་ལན་གློན་པའི་དགེ་སློང་གིས་གནས་བཅུ་དྲུག་པོ་འདི་ལ་ཤིན་ཏུ་བསམ་པ་བསམས། ཤིན་ཏུ་དཔྱད་པ་དཔྱད། ཤིན་ཏུ་བརྟག་པ་བརྟགས་ནས་རྒོལ་བའི་དགེ་སློང་ལ་སྐབས་དབྱེ་བར་གྱིས་ཤིག །ཨུ་པཱ་ལི་ཆོས་རྣམ་པ་འདི་ལྔ་དང་ལྡན་ན་
[62a.7]ལན་གློན་པའི་དགེ་སློང་གི་ཚིག་གཟུང་བར་མི་བྱ་སྟེ། ལྔ་གང་ཞེ་ན། རྒོལ་བའི་དགེ་སློང་གིས་དྲིས་པ་བཞིན་དུ་ལན་མི་འདེབས་པ་དང་། དྲིས་ནས་བསམ་པ་མ་ཡིན་པ་སྟོན་པ་དང་། གཞན་གྱིས་གཞན་ལ་སྨྲ་བ་དང་། ཕྱི་རོལ་གྱི་གཏམ་སྡུད་པ་དང་། བྱང་བའི་
[62b]
[62b.1]དགེ་སློང་མ་རུང་བར་བྱེད་པ་དང་། ཕྱོགས་འཛིན་པ་ལ་བརྟེན་པ་དང་། ཉེས་པ་མི་ཤེས་ཉེས་པ་མེད་པ་མི་ཤེས་པ་སྟེ། ཨུ་པཱ་ལི་ཆོས་རྣམ་པ་འདི་ལྔ་དང་ལྡན་ན་ལན་གློན་པའི་དགེ་སློང་གི་ཚིག་གཟུང་བར་མི་བྱའོ། །ཨུ་པཱ་ལི་ཆོས་རྣམ་པ་འདི་ལྔ་དང་ལྡན་ན་ལན་གློན་
[62b.2]པའི་དགེ་སློང་གི་ཚིག་གཟུང་བར་བྱ་སྟེ། ལྔ་གང་ཞེ་ན། རྒོལ་བའི་དགེ་སློང་གིས་དྲིས་པ་བཞིན་དུ་ལན་འདེབས་པ་དང་། དྲིས་པའི་དོན་གཞན་དང་གཞན་དུ་མི་སྨྲ་བ་དང་ཕྱི་རོལ་གྱི་གཏམ་གཞན་མི་སྨྲ་བ་དང་། བྱང་བའི་དགེ་སློང་ལ་མ་རུང་བར་མི་བྱེད་པ་དང་། ཕྱོགས་
[62b.3]འཛིན་པ་ལ་མི་བརྟེན་པ་དང་། ཉེས་པ་ཤེས་ཉེས་པ་མེད་པ་ཤེས་པ་སྟེ། ཨུ་པཱ་ལི་ཆོས་རྣམ་པ་འདི་ལྔ་དང་ལྡན་ན་དགེ་སློང་ལན་གློན་པའི་ཚིག་གཟུང་བར་བྱའོ། །ཨུ་པཱ་ལི་དེ་ལ་རྒོལ་བ་དང་ལན་གློན་པའི་དགེ་སློང་དག་རྩོད་པ་ཞི་བར་འདོད་པས་ཆོས་བཅུ་དྲུག་དང་
[62b.4]ལྡན་པའི་གཟུ་བོ་འདུལ་བ་འཛིན་པ་ཚོལ་ཅིག །བཅུ་དྲུག་གང་ཞེ་ན། ཚུལ་ཁྲིམས་དང་ལྡན་པ་དང་། ཐོག་མར་བསྙེན་པར་རྫོགས་པ་དང་། ངོ་ཚ་ཅན་དང་། འགྱོད་པ་ཅན་དང་། སྡོམ་པ་ཅན་དང་། སློབ་པ་འདོད་པ་དང་། མང་དུ་ཐོས་པ་དང་། ཐོས་པ་འཛིན་
[62b.5]པ་དང་། ཐོས་པ་བསགས་པ་དང་། འདུལ་བ་དང་། ལྷག་པའི་འདུལ་བ་ངེས་པར་ཤེས་པ་དང་། མདོ་སྡེ་དང་། ལུང་ཁ་ཏོན་དུ་ལོབས་པ་དང་། དེ་ལས་ཡང་དེའི་འོག་ཏུ་ཡང་བརྟག་པར་བྱ་སྟེ། ཅི་ཚེ་དང་ལྡན་པ་འདི་ལ་གཟུ་བོའི་དངོས་པོ་ཡོད་དམ། ཅི་
[62b.6]ཚེ་དང་ལྡན་པ་འདིས་སྔ་ནས་མ་འདྲེས་པའམ། ཅི་ཚེ་དང་ལྡན་པ་འདི་རྩོད་པ་སྔར་བྱུང་བ་ལ་མཁས་པའམ། ཅི་ཚེ་དང་ལྡན་པ་འདི་ལྷུང་བཟེད་ཀྱི་ཕྱིར་མ་ཡིན་ནམ། ཆོས་གོས་ཀྱི་ཕྱིར་མ་ཡིན་ནམ། ཟང་ཟིང་ཅུང་ཟད་ཙམ་གྱི་ཕྱིར་མ་ཡིན་ནམ། འདོད་པའི་ཕྱིར་
[62b.7]འགྲོ་བ་མ་ཡིན་ནམ། ཞེ་སྡང་དང་། གཏི་མུག་དང་། འཇིགས་པས་འགྲོ་བ་མ་ཡིན་ནམ། ཅི་ཚེ་དང་ལྡན་པ་འདི་འདོད་ཆགས་ཀྱིས་གཟིར་བ་མ་ཡིན་ནམ། ཞེ་སྡང་གིས་གཟིར་བ་མ་ཡིན་ནམ། གཏི་མུག་གིས་གཟིར་བ་མ་ཡིན་ནམ། རྒྱལ་བའི་གསུང་
[63a]
[63a.1]ལས་འདའ་བར་བྱེད་པ་མ་ཡིན་ནམ། ཅི་ཚེ་དང་ལྡན་པ་འདིས་རིགས་པ་མི་རིགས་པར་མི་བྱེད་དམ། རིགས་པ་གཅོད་པར་མི་བྱེད་དམ། ཅི་ཚེ་དང་ལྡན་པ་འདི་སྟོན་པས་བསྟན་པ་ཆོས་དང་འདུལ་བས་རབ་ཏུ་ཞི་བར་བྱེད་དམ། ཅི་ཚེ་དང་ལྡན་པ་
[63a.2]འདིས་ཚེ་དང་ལྡན་པ་འདི་མི་དགེ་བའི་གནས་ནས་བསླངས་ཏེ། དགེ་བའི་གནས་སུ་འཇོག་པར་བྱེད་དམ། ཨུ་པཱ་ལི་རྒོལ་བ་དང་ལན་གློན་པའི་དགེ་སློང་དག་རྩོད་པ་ཞི་བར་འདོད་པས་ཆོས་བཅུ་དྲུག་པོ་དེ་དག་དང་ལྡན་པའི་གཟུ་བོ་འདུལ་བ་འཛིན་པ་བཙལ་བར་
[63a.3]བྱའོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་ལྔ་དང་ལྡན་ན་རྩོད་པ་ཞི་བར་བྱེད་མི་ནུས་ཏེ། ལྔ་གང་ཞེ་ན། རྒོལ་བ་དང་ལན་གློན་པའི་དགེ་སློང་ལ་ཆོས་མ་ཡིན་པའི་ཕྱོགས་སུ་འཇུག་པ་དང་། རྒོལ་བ་དང་ལན་གློན་པའི་དགེ་སློང་ལ་འཐབ་པ་དང་། 
[63a.4]མཚང་འདྲུ་བ་དང་། འཁོན་པ་དང་། རྩོད་པར་སྐུལ་བ་དང་། གཟུ་བོའི་དགེ་སློང་རྣམས་ཀྱི་མདོ་སྡེའི་ཚིག་མི་(བརྩན་‚བརྩམ་)པར་བྱེད་པ་དང་། དགེ་སློང་གཅེས་པ་རྣམས་ལ་ཕྱས་འདོགས་པ་དང་། རྩོད་པའི་ཐོག་མ་དང་། བར་མ་དང་། ཐ་མལ་མི་མཁས་
[63a.5]པར་གྱུར་པའོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་འདི་ལྔ་དང་ལྡན་ན་རྩོད་པ་ཞི་བར་བྱེད་ནུས་པར་འགྱུར་རོ། །ལྔ་གང་ཞེ་ན། རྒོལ་བ་དང་ལན་གློན་པའི་དགེ་སློང་ལ་ཆོས་ཀྱི་ཕྱོགས་སུ་འཇུག་པ་དང་། རྒོལ་བ་དང་ལན་གློན་པའི་དགེ་སློང་འཐབ་
[63a.6]པ་དང་། མཚང་འདྲུ་བ་དང་། འཁོན་པ་དང་། རྩོད་པར་མི་སྐུལ་བ་དང་། གཟུ་བོའི་དགེ་སློང་རྣམས་ཀྱི་མདོ་སྡེའི་གཞུང་(བརྩན་‚བརྩམ་)པར་བྱེད་པ་དང་། དགེ་སློང་གཅེས་པ་ལ་ཕྱས་མི་འདོགས་པ་དང་། རྩོད་པའི་ཐོག་མ་དང་བར་མ་དང་ཐ་མ་ལ་མཁས་པར་གྱུར་
[63a.7]པའོ། །ཨུ་པཱ་ལི་དེ་ལ་གཟུ་བོ་འདུལ་བ་འཛིན་པ་དེས་རྩོད་པ་རབ་ཏུ་གཟུང་བར་འདོད་ན་གནས་བཅུ་དྲུག་ཏུ་བདག་དང་གཞན་ལ་ཤིན་ཏུ་བརྟགས་ལ་གདོད་རྩོད་པ་གཟུང་བར་བྱ་སྟེ། རྣམ་པ་བརྒྱད་ཀྱིས་ནི་བདག་ཉིད་ཤིན་ཏུ་བརྟག་པར་བྱ། རྣམ་པ་བརྒྱད་ཀྱིས་
[63b]
[63b.1]ནི་གཞན་ཤིན་ཏུ་བརྟག་པར་བྱའོ། །བདག་ཉིད་བརྟག་པ་བརྒྱད་གང་ཞེ་ན། ཅི་བདག་རྩོད་པའི་ཐོག་མ་དང་བར་མ་དང་ཐ་མ་ལ་མཁས་པ་ཡིན་ནམ། ཅི་བདག་རྩོད་པ་དེ་ལ་ཐོག་མ་ནས་མ་འདྲེས་སམ། རྒོལ་བ་དང་ལན་གློན་པའི་དགེ་སློང་གི་བདག་གིས་ཚིག་འཛིན་ཏམ། 
[63b.2]རྒོལ་བ་དང་ལན་གློན་པའི་དགེ་སློང་གི་བདག་གིས་ཚིག་ཉན་ཏམ་རྒོལ་བ་དང་ལན་གློན་པའི་དགེ་སློང་དག་གི་ཉེས་པ་བདག་གིས་རྣམ་པར་སྦྱང་ནུས་སམ། སོ་སོའི་ཕྱོགས་ལ་བདག་གིས་ཆོས་བཞིན་བསྒོ་བར་ནུས་སམ། བདག་གིས་རྩོད་པ་འདི་ལྟར་འདུལ་བ་དང་ཇི་ལྟར་སྟོན་
[63b.3]པས་བསྟན་པ་དེ་ལྟར་རྣམ་པར་ཞི་བར་ནུས་སམ། རྒོལ་བ་དང་ལན་གློན་པའི་དགེ་སློང་དག་བདག་གིས་མི་དགེ་བའི་གནས་ནས་བསླངས་ཏེ། དགེ་བའི་གནས་སུ་འཇོག་ནུས་སམ་སྙམ་པ་སྟེ། རྣམ་པ་བརྒྱད་ཀྱིས་བདག་ཉིད་ཤིན་ཏུ་བརྟག་པར་བྱའོ། །གཞན་ལ་བརྟག་པ་རྣམ་
[63b.4]པ་བརྒྱད་གང་ཞེ་ན། དགེ་འདུན་དེ་དག་གི་ནང་ན་མདོ་སྡེ་འཛིན་པ་དང་། འདུལ་བ་འཛིན་པ་དང་། མ་ལྟ་བུ་འཛིན་པའི་དགེ་སློང་ལ་ཇི་ལྟར་བདག་གིས་རྒྱལ་བའི་གསུང་རབ་སྨྲས་པ་ལ་འཛིན་པར་འགྱུར་བ་ཡོད་དམ། དེའི་ཚེ་མདོ་སྡེ་འཛིན་པ་དང་། འདུལ་བ་འཛིན་པ་དང་། 
[63b.5]མ་ལྟ་བུ་འཛིན་པའི་དགེ་སློང་གང་གིས་རྩོད་པ་འདི་ཇི་ལྟར་ཆོས་བཞིན་ཇི་ལྟར་འདུལ་བ་བཞིན། ཇི་ལྟར་སྟོན་པས་བསྟན་པ་དེ་ལྟ་བུར་ཞི་བར་བྱ་སྙམ་དུ་སེམས་པ་ཡོད་དམ། དགེ་འདུན་དེ་དག་ལས་དགེ་སློང་གནས་བརྟན་དང་བར་མ་དང་གསར་བུ་དག་གིས་སོ་སོའི་ཕྱོགས་ཀྱི་དགེ་
[63b.6]སློང་དེ་དག་ལ་ཇི་ལྟར་ཆོས་བཞིན་དུ་སླར་བཟློག་པར་བྱའོ་སྙམ་དུ་སེམས་པ་ཡོད་དམ། ཅི་རྩོད་པ་འདི་རྒྱལ་པོའི་ཕོ་བྲང་དུ་འགྱེད་པར་འགྱུར་རམ། རིགས་པའི་རིགས་ལ་འགྱེད་པར་མི་འགྱུར་རམ། ཅི་ཚེ་དང་ལྡན་པ་དེ་དག་རྩོད་པ་ཞི་བར་བྱ་བ་འདི་ལས་ཕྱི་རོལ་ཏུ་མི་ཚོལ་ལམ། 
[63b.7]ཅི་ཚེ་དང་ལྡན་པ་དེ་དག་དགེ་འདུན་འདི་ཉིད་དུ་རྩོད་པ་ཞི་བར་བྱ་བ་ཚོལ་ལམ་སྙམ་པ་སྟེ། རྣམ་པ་འདི་བརྒྱད་ནི་གཞན་བརྟག་པར་བྱ་སྟེ། ཨུ་པཱ་ལི་དེ་ལྟ་བུར་རྣམ་པ་བཅུ་དྲུག་གིས་བདག་དང་གཞན་བརྟགས་ནས་རྩོད་པ་རབ་ཏུ་གཟུང་བར་བྱའོ། །ཨུ་པཱ་ལི་གཟུ་བོ་འདུལ་བ་
[64a]
[64a.1]འཛིན་པ་ཆོས་རྣམ་པ་འདི་ལྔ་དང་ལྡན་ན་རྩོད་པ་ཞི་བར་བྱེད་མི་ནུས་པར་འགྱུར་རོ། །ལྔ་གང་ཞེ་ན། རྩོད་པ་མི་ཤེས་པ་དང་། རྩོད་པ་འབྱུང་བ་མི་ཤེས་པ་དང་། རྩོད་པ་ཡང་དག་པར་གཟུང་བ་མི་ཤེས་པ་དང་། རྩོད་པ་ཞི་བར་བྱེད་མི་ཤེས་པ་དང་། རྩོད་
[64a.2]པ་ཞི་ནས་ཕྱིས་མི་འབྱུང་བར་བྱེད་མི་ཤེས་པ་སྟེ། ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་དེ་ལྔ་དང་ལྡན་ན་རྩོད་པ་ཞི་བར་བྱེད་མི་ནུས་པ་ཡིན་ནོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་འདི་ལྔ་དང་ལྡན་ན་རྩོད་པ་ཞི་བར་བྱེད་ནུས་པ་ཡིན་ནོ། །ལྔ་གང་
[64a.3]ཞེ་ན། རྩོད་པ་ཤེས་པ་དང་། རྩོད་པ་བྱུང་བ་ཤེས་པ་དང་། རྩོད་པ་ཡང་དག་པར་གཟུང་བར་ཤེས་པ་དང་། རྩོད་པ་ཞི་བར་བྱ་བ་ཤེས་པ་དང་། རྩོད་པ་ཞི་བར་གྱུར་ནས་ཕྱིས་རྩོད་པ་མི་འབྱུང་བར་བྱེད་ཤེས་པའོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་
[64a.4]པ་དེ་ལྔ་དང་ལྡན་ན་རྩོད་པ་ཞི་བར་བྱེད་ནུས་པ་ཡིན་ནོ། །དེ་ལ་ཨུ་པཱ་ལི་གཟུ་བོ་འདུལ་བ་འཛིན་པས་རྩོད་པ་རབ་ཏུ་བཟུང་ལ་གནས་བཅུ་དྲུག་གིས་རྒོལ་བ་དང་ལན་གློན་པའི་དགེ་སློང་བརྟག་པར་བྱ་སྟེ། རྣམ་པ་བརྒྱད་ཀྱིས་ལན་གློན་པའི་དགེ་སློང་བརྟག་པར་བྱའོ། །
[64a.5]རྣམ་པ་བརྒྱད་པོ་གང་གིས་རྒོལ་བའི་དགེ་སློང་བརྟག་པར་བྱ་ཞེ་ན། སྤྱོད་པ་དང་། སྤྱོད་ཡུལ་དང་། མཛའ་བ་དང་། གྲོགས་བྱེད་པ་དང་། ལུས་ཀྱི་ལས་དང་། ངག་གི་ལས་དང་། འཚོ་བ་དང་། མང་དུ་ཐོས་པ་རྣམས་སོ། །དེ་སྟེ་ཨུ་པཱ་ལི་གཟུ་བོ་འདུལ་
[64a.6]བ་འཛིན་པའང་འདི་སྙམ་དུ་གྱུར་ཏེ། ཚེ་དང་ལྡན་པ་འདི་ནི་སྡིག་པ་ཅན་ཏེ་སྡིག་པར་སྤྱོད་པ། མཛའ་བ་སྡིག་པ་ཅན། གྲོགས་པོ་སྡིག་པ་ཅན། ལུས་ཀྱི་ལས་སྡིག་པ་ཅན། ངག་གི་ལས་སྡིག་པ་ཅན། འཚོ་བ་སྡིག་པ་ཅན། ཐོས་པ་སྡིག་པ་ཅན་ཏེ། ཚེ་དང་
[64a.7]ལྡན་པ་འདིས་ནི་དག་པའི་དགེ་སློང་ལ་མ་རུང་བར་བྱེད་ནུས། དགེ་འདུན་ལ་ཡང་དེ་ལྟ་བུར་རྩོད་པ་འབྱིན་པར་ནུས་ཏེ། དེ་སྐད་དུ་མ་སྨྲ་ཤིག་ཅེས་བསྒོ་ཤིག །དེ་སྟེ་ཨུ་པཱ་ལི་གཟུ་བོ་འདུལ་བ་འཛིན་པས་འདི་སྙམ་དུ་གྱུར་ཏེ། ཚེ་དང་ལྡན་པ་འདི་ནི་དགེ་བ་ཅན་ཏེ། 
[64b]
[64b.1]སྤྱོད་པ་དགེ །སྤྱོད་ཡུལ་དགེ །མཛའ་བོ་དགེ །གྲོགས་པོ་དགེ །ལུས་ཀྱི་ལས་དགེ །ངག་གི་ལས་དགེ །འཚོ་བ་དགེ །ཐོས་པ་དགེ་བ་ཅན་ཏེ། ཚེ་དང་ལྡན་པ་འདིས་ནི་དག་པའི་དགེ་སློང་ལ་མ་རུང་བར་བྱེད་མི་ནུས་ཏེ། དགེ་འདུན་གྱི་ནང་དུ་ཡང་རྣམ་
[64b.2]པ་དེ་ལྟ་བུར་མི་འབྱིན་ཏོ་སྙམ་ནས་དེ་ལྟ་བུ་ལ་ནི་སྨྲོས་ཤིག་ཅེས་བསྒོའོ། །ཨུ་པཱ་ལི་རྣམ་པ་བརྒྱད་པོ་དེ་ལྟ་བུས་རྒོལ་བའི་དགེ་སློང་ལ་བརྟག་པར་བྱའོ། །ལན་གློན་པའི་དགེ་སློང་ལ་རྣམ་པ་འདི་བརྒྱད་ཀྱིས་བརྟག་པར་བྱ་སྟེ། སྤྱོད་པ་དང་། སྤྱོད་ཡུལ་དང་། མཛའ་
[64b.3]བ་དང་། གྲོགས་པོ་དང་། ལུས་ཀྱི་ལས་དང་། ངག་གི་ལས་དང་། འཚོ་བ་དང་། མང་དུ་ཐོས་པའོ། །དེ་སྟེ་ཨུ་པཱ་ལི་གཟུ་བོ་འདུལ་བ་འཛིན་པས་འདི་སྙམ་དུ་གྱུར་ཏེ། ཚེ་དང་ལྡན་པ་འདི་ནི་སྡིག་པ་ཅན་ཏེ། སྤྱོད་པ་སྡིག་པ་ཅན། སྤྱོད་ཡུལ་སྡིག་པ་ཅན། 
[64b.4]མཛའ་བོ་སྡིག་པ་ཅན། གྲོགས་པོ་སྡིག་པ་ཅན། ལུས་ཀྱི་ལས་སྡིག་པ་ཅན། ངག་གི་ལས་སྡིག་པ་ཅན། འཚོ་བ་སྡིག་པ་ཅན། ཐོས་པ་སྡིག་པ་ཅན་ཏེ། ཚེ་དང་ལྡན་པ་འདིས་ནི་རྣམ་པ་འདི་ལྟ་བུའི་གནས་སུ་འཇུག་པར་ནུས་སོ་སྙམ་ནས་དེ་ན་རྒོལ་བའི་དགེ་
[64b.5]སློང་ལ་ཚིག་འཇམ་པོར་སྨྲོས་ལ་ལན་གློན་པའི་དགེ་སློང་ལ་ཚིག་འདི་སྐད་དུ་སྨྲོས་ཤིག །ཚེ་དང་ལྡན་པ་ཁྱོད་དེའི་ཚེ་ན་ལུས་ཀྱི་འདུས་བྱས་ཇི་ལྟ་བུར་གྱུར། ངག་གི་འདུས་བྱས་ཇི་ལྟ་བུར་གྱུར། ཡིད་ཀྱི་འདུས་བྱས་ཇི་ལྟ་བུར་གྱུར་ཅེས་ཇི་ལྟ་བུར་ཁས་ལེན་པ་དེ་ལྟ་བུར་བྱེད་
[64b.6]དུ་ཆུག་ཅིག །ཨུ་པཱ་ལི་དེ་སྟེ་གཟུ་བོ་འདུལ་བ་འཛིན་པས་འདི་སྙམ་དུ་གྱུར་ཏེ། ཚེ་དང་ལྡན་པ་འདི་ནི་དགེ་བ་ཅན་ཏེ། སྤྱོད་པ་དགེ། སྤྱོད་ཡུལ་དགེ །མཛའ་བོ་དགེ །གྲོགས་པོ་དགེ །ལུས་ཀྱི་ལས་དགེ །ངག་གི་ལས་དགེ །འཚོ་བ་དགེ །ཐོས་པ་
[64b.7]དགེ་སྟེ། ཚེ་དང་ལྡན་པ་འདི་ནི་གནས་དེ་ལྟ་བུ་ལ་འཇུག་པར་མི་བྱེད་དོ་སྙམ་ན། ལན་གློན་པའི་དགེ་སློང་ལ་ཚིག་འཇམ་པོར་སྨྲོས་ཏེ། རྒོལ་བའི་དགེ་སློང་ལ་ཆོས་ཉིད་ཀྱིས་ཤེས་པར་བྱོས་ཤིག །རྣམ་པ་འདི་བརྒྱད་ཀྱིས་ནི་གཞན་ལ་བརྟག་པར་བྱོས་ཤིག ། 
[65a]
[65a.1]ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་ལྔ་དང་ལྡན་ན་རྩོད་པ་ཞི་བར་བྱེད་མི་ནུས་པ་ཡིན་ནོ། །ལྔ་གང་ཞེ་ན། འཁྲུལ་པ་འཛིན་པ། གསང་བའི་ཚིག་འཛིན་པ། ཚིག་མང་པོ་འཛིན་པ། མ་ངེས་པར་འཛིན་པ། ཇི་ཙམ་ལན་གསུམ་གྱི་
[65a.2]བར་དུ་དམ་འཆར་མི་འཇུག་པ་ཡིན་ཏེ། གཟུ་བོ་འདུལ་བ་འཛིན་པ་ཆོས་རྣམ་པ་འདི་ལྔ་དང་ལྡན་ན་རྩོད་པ་ཞི་བར་བྱེད་མི་ནུས་པར་འགྱུར་རོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་འདི་ལྔ་དང་ལྡན་ན་རྩོད་པ་ཞི་བར་བྱེད་ནུས་པར་འགྱུར་རོ། །ལྔ་གང་ཞེ་ན། 
[65a.3]འཁྲུལ་པ་མི་འཛིན་པ། གསང་བའི་ཚིག་མི་འཛིན་པ། ཚིག་མང་པོ་མི་འཛིན་པ། མ་ངེས་པར་མི་འཛིན་པ། ལན་གསུམ་གྱི་བར་དུ་དམ་འཆར་འཇུག་པ་ཡིན་ཏེ། ཨུ་པཱ་ལི་གཟུ་བོ་འདུལ་བ་འཛིན་པ་རྣམ་པ་དེ་ལྔ་དང་ལྡན་ན་རྩོད་པ་ཞི་བར་བྱེད་ནུས་པར་འགྱུར་
[65a.4]རོ། །དེ་ལ་ཨུ་པཱ་ལི་གཟུ་བོ་འདུལ་བ་འཛིན་པས་གནས་བཅུ་དྲུག་གིས་རྒོལ་བ་དང་ལན་གློན་པའི་དགེ་སློང་དག་བརྟགས་ལ་གནས་བཅུ་དྲུག་ཏུ་རིགས་པས་གཞག་པར་བྱ་སྟེ། བཅུ་དྲུག་པོ་གང་ཞེ་ན། རྒོལ་བའི་དགེ་སློང་དེ་རིགས་པར་བྱ། རྒོལ་བའི་དགེ་
[65a.5]སློང་དེ་བརྟག་པར་བྱ། ལན་གློན་པའི་དགེ་སློང་དེ་རིགས་པར་བྱ། ལན་གློན་པའི་དགེ་སློང་དེ་བརྟག་པར་བྱ། རྒོལ་བའི་དགེ་སློང་ལ་བཟོད་པ་གསོལ་བར་བྱ། ལན་གློན་པའི་དགེ་སློང་ལ་བཟོད་པ་གསོལ་བར་བྱ། རྒོལ་བའི་དགེ་སློང་དེ་གཏོང་དུ་གཞུག ། 
[65a.6]ལན་གློན་པའི་དགེ་སློང་དེ་གཏོང་དུ་གཞུག །རྒོལ་བའི་དགེ་སློང་དེ་དྲི་བར་བྱ། ལན་གློན་པའི་དགེ་སློང་དེ་དྲི་བར་བྱ། རྒོལ་བའི་དགེ་སློང་དེ་བྱེད་དུ་གཞུག །ལན་གློན་པའི་དགེ་སློང་དེ་བྱེད་དུ་གཞུག །རྒོལ་བའི་དགེ་སློང་ཚུགས་པར་བྱེད་དུ་གཞུག །ལན་
[65a.7]གློན་པའི་དགེ་སློང་ཚུགས་པར་བྱེད་དུ་གཞུག །རྒོལ་བའི་དགེ་སློང་ཡི་དམ་འཆར་གཞུག །ལན་འདེབས་པའི་དགེ་སློང་ཡི་དམ་འཆར་གཞུག །མདོ་སྡེ་བརྗོད་པར་བྱ། མདོ་སྡེ་བརྗོད་ནས་ཇི་ལྟར་ཆོས་བཞིན་ཇི་ལྟར་འདུལ་བ་བཞིན། ཇི་ལྟར་སྟོན་པས་
[65b]
[65b.1]བསྟན་པ་དེ་ལྟར་རྩོད་པ་དེ་ཞི་བར་བྱ་སྟེ། ཨུ་པཱ་ལི་དེ་ལྟར་ན་གཟུ་བོའི་དགེ་སློང་གིས་གནས་བཅུ་དྲུག་ཏུ་རིགས་པས་གཞག་པར་བྱའོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་ལྔ་དང་ལྡན་ན་རིགས་པའི་གནས་སུ་འཇོག་ནུས་པར་མི་འགྱུར་རོ། །ལྔ་གང་ཞེ་ན། 
[65b.2]རྗེས་སུ་འབྲང་བའི་ཆོས་ལྔ་མི་ཤེས་པ་སྟེ། ལྔ་གང་ཞེ་ན། རྒོལ་བ་མི་ཤེས་པ། ལན་གློན་མི་ཤེས་པ། ཆོས་བཞིན་མི་ཤེས་པ། ཆོས་བཞིན་མ་ཡིན་པ་མི་ཤེས་པ། ཡི་དམ་མ་བླངས་པར་གྱུར་པ་སྟེ། ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་དེ་ལྔ་དང་ལྡན་
[65b.3]ན་རིགས་པའི་གནས་སུ་འཇོག་མི་ནུས་པའོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་ལྔ་དང་ལྡན་ན་རིགས་པའི་གནས་སུ་འཇོག་ནུས་པར་འགྱུར་རོ། །རྗེས་སུ་འབྲང་བའི་ཆོས་ལྔ་ཤེས་པར་འགྱུར་རོ། །ལྔ་གང་ཞེ་ན། རྒོལ་བ་ཤེས་པ། ལན་གློན་ཤེས་
[65b.4]པ། ཆོས་བཞིན་ཤེས་པ། ཆོས་བཞིན་མ་ཡིན་པ་ཤེས་པ། ཡི་དམ་བླངས་པར་གྱུར་པའོ། །གཟུ་བོ་འདུལ་བ་འཛིན་པ་ཆོས་རྣམ་པ་དེ་ལྔ་དང་ལྡན་ན་རིགས་པའི་གནས་སུ་འཇོག་ནུས་པར་འགྱུར་རོ། །དེ་ལ་ཨུ་པཱ་ལི་གཟུ་བོ་འདུལ་བ་འཛིན་པ་རིགས་པའི་གནས་
[65b.5]བཅུ་དྲུག་ཏུ་གཞག་ལ་ཡོན་ཏན་བཅུ་དྲུག་མཐོང་ནས་མདོ་སྡེ་བསྒྲག་པར་བྱ་སྟེ། བཅུ་དྲུག་གང་ཞེ་ན། བདག་གིས་མདོ་སྡེ་བསྟན་ཏོ་སྙམ་ནས་མདོ་སྡེ་བསྒྲག་པར་བྱ། བདག་གིས་མདོ་སྡེ་དཔྱད་པར་བྱའོ་སྙམ་ནས། མདོ་སྡེ་བསྒྲག་པར་བྱ། བདག་གིས་འདུལ་
[65b.6]བ་རྗེས་སུ་འབྲང་བར་འགྱུར་རོ་སྙམ་ནས་མདོ་སྡེ་བསྒྲག་པར་བྱ། བདག་གི་ཚིག་(བརྩན་‚བརྩམ་)པར་འགྱུར་རོ་སྙམ་ནས་མདོ་སྡེ་བསྒྲག་པར་བྱ། བདག་གིས་ངོ་ཚ་བ་མེད་པའི་ཕྱོགས་ལ་ཆད་པས་གཅད་པར་འགྱུར་རོ་སྙམ་ནས་མདོ་སྡེ་བསྒྲག་པར་བྱ། བདག་གིས་
[65b.7]ཐམས་ཅད་མཁྱེན་པའི་གསུང་ལ་བསྒོ་ནུས་པར་འགྱུར་རོ་སྙམ་ནས་མདོ་སྡེ་བསྒྲག་པར་བྱ། དགེ་འདུན་མཐུན་པར་བསྟན་པར་འགྱུར་རོ་སྙམ་ནས་མདོ་སྡེ་བསྒྲག་པར་བྱ། བདག་གིས་གཞན་ལ་བསྒོ་བར་འགྱུར་རོ་སྙམ་ནས་མདོ་སྡེ་བསྒྲག་པར་བྱ། བདག་གི་
[66a]
[66a.1]ཚིག་གཞན་གྱིས་གཟུང་བར་འགྱུར་རོ་སྙམ་ནས་མདོ་སྡེ་བསྒྲག་པར་བྱ། བདག་གིས་དགེ་སློང་དག་གདོན་པར་འགྱུར་རོ་སྙམ་ནས་མདོ་སྡེ་བསྒྲག་པར་བྱ། བདག་གིས་མ་དད་པ་དག་དད་པ་ལ་ཞུགས་པར་འགྱུར་རོ་སྙམ་ནས་མདོ་སྡེ་བསྒྲག་པར་
[66a.2]བྱ། དད་པ་ལ་སླར་འཕེལ་བར་འགྱུར་རོ་སྙམ་ནས་མདོ་སྡེ་བསྒྲག་པར་བྱ། ངོ་ཚ་མེད་པའི་ཕྱོགས་ལ་བདག་གིས་ཆད་པས་གཅད་པར་འགྱུར་རོ་སྙམ་ནས་མདོ་སྡེ་བསྒྲག་པར་བྱ། ངོ་ཚ་ཤེས་པའི་ཕྱོགས་ལ་བདག་གིས་གཟུང་བར་འགྱུར་རོ་སྙམ་ནས་མདོ་སྡེ་
[66a.3]བསྒྲག་པར་བྱ། རྩོད་པ་འབྱུང་བ་མི་འབྱུང་བར་འགྱུར་རོ་སྙམ་ནས་མདོ་སྡེ་བསྒྲག་པར་བྱ། རྩོད་པ་ཞི་བར་འགྱུར་རོ་སྙམ་ནས་མདོ་སྡེ་བསྒྲག་པར་བྱ། རྩོད་པ་ཞི་ནས་ཕྱིས་མི་སྐྱེ་བར་འགྱུར་རོ་སྙམ་ནས་མདོ་སྡེ་བསྒྲག་པར་བྱ། བདག་ཡུན་རིང་དུ་ཚངས་པར་
[66a.4]སྤྱོད་པར་འགྱུར་རོ་སྙམ་ནས་མདོ་སྡེ་བསྒྲག་པར་བྱ། ཨུ་པཱ་ལི་གཟུ་བོ་འདུལ་བ་འཛིན་པས་བདག་གི་ཡོན་ཏན་བཅུ་དྲུག་པོ་འདི་མཐོང་ན་མདོ་སྡེ་བསྒྲག་པར་བྱའོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་འདི་ལྔ་དང་ལྡན་ན་མདོ་སྡེའི་ཡོན་ཏན་མི་ཤེས་
[66a.5]པར་འགྱུར་རོ། །ལྔ་གང་ཞེ་ན། མདོ་སྡེ་ལ་མི་མཁས་པ་དང་། འདུལ་བ་ལ་མི་མཁས་པ་དང་། མ་ལྟ་བུ་ལ་མི་མཁས་པ་དང་། རྣམ་པར་འབྱེད་པ་ལ་མི་མཁས་པ་དང་། ལུང་ཁ་ཏོན་དུ་མ་བྱས་པར་གྱུར་པའོ། །ཨུ་པཱ་ལི་གཟུ་བོ་འདུལ་བ་འཛིན་
[66a.6]པ་ཆོས་རྣམ་པ་ལྔ་དང་ལྡན་ན་མདོ་སྡེའི་ཡོན་ཏན་ཤེས་པར་འགྱུར་རོ། །ལྔ་གང་ཞེ་ན། མདོ་སྡེ་ལ་མཁས་པ་དང་། འདུལ་བ་ལ་མཁས་པ་དང་། མ་ལྟ་བུ་ལ་མཁས་པ་དང་། རྣམ་པར་འབྱེད་པ་ལ་མཁས་པ་དང་། ལུང་ཁ་ཏོན་དུ་ལོབས་པ་སྟེ། ཨུ་པཱ་
[66a.7]ལི་གཟུ་བོ་འདུལ་བ་འཛིན་པ་ཆོས་རྣམ་པ་དེ་ལྔ་དང་ལྡན་ན་མདོ་སྡེའི་ཡོན་ཏན་ཤེས་པར་འགྱུར་རོ། །ཨུ་པཱ་ལི་གཟུ་བོ་འདུལ་བ་འཛིན་པ་གང་གིས་མདོ་སྡེ་ཤེས་པར་ནུས་པ་དེས་ནི་མདོ་སྡེ་འདི་ལས་ཡོན་ཏན་བཅུ་དྲུག་མཐོང་བས་ན་མདོ་སྡེ་བརྗོད་པར་བྱའོ། །གཞན་
[66b]
[66b.1]ཡང་གནས་བཅུ་དྲུག་ཏུ་མདོ་སྡེ་བརྗོད་པར་བྱ་སྟེ། བཅུ་དྲུག་པོ་དེ་གང་ཞེ་ན། སངས་རྒྱས་ཀྱིས་གསུངས་པའི་མདོ་སྡེ་བརྗོད་པར་བྱ། ཉན་ཐོས་ཀྱིས་བཤད་པའི་མདོ་སྡེ་བརྗོད་པར་བྱ། སངས་རྒྱས་བྱུང་བའི་དུས་ཀྱི་མདོ་སྡེ་བརྗོད་པར་བྱ། ཕྱོགས་གཅིག་པའི་
[66b.2]མདོ་སྡེ་བརྗོད་པར་བྱ། ཐམས་ཅད་དུ་ཡོད་པའི་མདོ་སྡེ་བརྗོད་པར་བྱ། དེ་ཉིད་དང་འདྲ་བའི་མདོ་སྡེ་བརྗོད་པར་བྱ། འདུལ་བ་དང་ལྡན་པའི་མདོ་སྡེ་བརྗོད་པར་བྱ། འདུལ་བ་ལས་ལྷག་པའི་མདོ་སྡེ་བརྗོད་པར་བྱ། མདོ་སྡེའི་ཡོན་ཏན་བཙལ་ལ་མདོ་སྡེ་བརྗོད་པར་
[66b.3]བྱ། མདོ་སྡེའི་རྒྱན་བཙལ་ལ་མདོ་སྡེ་བརྗོད་པར་བྱ། མདོ་སྡེའི་གླེང་གཞི་བཙལ་ལ་མདོ་སྡེ་བརྗོད་པར་བྱ། མདོ་སྡེའི་ཆ་ཙམ་བཙལ་ལ་མདོ་སྡེ་བརྗོད་པར་བྱ། མདོ་སྡེའི་སྒྲ་བཙལ་ལ་མདོ་སྡེ་བརྗོད་པར་བྱ། ཨུ་པཱ་ལི་གཟུ་བོ་འདུལ་བ་འཛིན་པས་ཡོན་ཏན་བཅུ་
[66b.4]དྲུག་པོ་དེ་མཐོང་ན་མདོ་སྡེ་བརྗོད་པར་བྱའོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་ལྔ་དང་ལྡན་ན་མདོ་སྡེ་བརྗོད་པར་མི་ནུས་པར་འགྱུར་རོ། །ལྔ་གང་ཞེ་ན། དགེ་སློང་གི་འདུལ་བ་མི་ཤེས་པ། དགེ་སློང་མའི་འདུལ་བ་མི་ཤེས་པ། ཉེས་པ་
[66b.5]འདུལ་བ་མི་ཤེས་པ། རྩོད་པ་འདུལ་བ་མི་ཤེས་པ། ཉོན་མོངས་པ་འདུལ་བ་མི་ཤེས་པའོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་དེ་ལྔ་དང་ལྡན་ན་མདོ་སྡེ་བརྗོད་མི་ནུས་པར་འགྱུར་རོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་
[66b.6]ལྔ་དང་ལྡན་ན་མདོ་སྡེ་བརྗོད་ནུས་པར་འགྱུར་རོ། །ལྔ་གང་ཞེ་ན། དགེ་སློང་གི་འདུལ་བ་ཤེས་པ་དང་། དགེ་སློང་མའི་འདུལ་བ་ཤེས་པ་དང་། ཉེས་པ་འདུལ་བ་ཤེས་པ་དང་། རྩོད་པ་འདུལ་བ་ཤེས་པ་དང་། ཉོན་མོངས་པ་འདུལ་བ་ཤེས་པ་དང་། ཨུ་པཱ་
[66b.7]ལི་གཟུ་བོ་འདུལ་བ་འཛིན་པ་ཆོས་རྣམ་པ་དེ་ལྔ་དང་ལྡན་ན་མདོ་སྡེ་བརྗོད་ནུས་པར་འགྱུར་རོ།། །།འདུལ་བ་གཞུང་དམ་པ། བམ་པོ་སུམ་བཅུ་པ། དེ་ལ་ཨུ་པཱ་ལི་གཟུ་བོ་འདུལ་བ་འཛིན་པས་གནས་བཅུ་དྲུག་ཏུ་བརྗོད་ནས་གནས་བཅུ་དྲུག་ཏུ་འདུལ་བ་ལ་
[67a]
[67a.1]བརྟག་པར་བྱ་སྟེ། བཅུ་དྲུག་གང་ཞེ་ན། ལུང་དང་། ལུང་བསྒོ་བ་དང་། དངོས་པོ་དང་། རྣམ་པར་འབྱེད་པ་དང་། སྤྱོད་པ་དང་། སྤྱོད་ཡུལ་དང་། ཉུང་ངུ་འདོད་པ་དང་། མང་དུ་འདོད་པ་དང་། མགུ་བ་དང་། མི་མགུ་བ་དང་། དགང་དཀའ་བ་
[67a.2]དང་། དགང་སླ་བ་དང་། གསོ་དཀའ་བ་དང་། གསོ་སླ་བ་དང་། རབ་ཏུ་གཅེས་པ་དང་། ཆོག་ཤེས་པ་སྟེ། ཨུ་པཱ་ལི་གནས་འདི་བཅུ་དྲུག་གིས་འདུལ་བ་ལ་བརྟག་པར་བྱའོ། །ཨུ་པཱ་ལི་གཟུ་བོ་འདུལ་བ་འཛིན་པ་རྣམ་པ་ལྔ་དང་ལྡན་ན་ཉེས་པ་འབྱིན་མི་ནུས་
[67a.3]པར་འགྱུར་ཏེ། ལྔ་གང་ཞེ་ན། བྱུང་བ་མི་ཤེས། བཅས་པ་མི་ཤེས། རྗེས་སུ་བཅས་པ་མི་ཤེས། གནང་བར་མི་ཤེས། རྗེས་སུ་གནང་བར་མི་ཤེས་པའོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་དེ་ལྔ་དང་ལྡན་ན་ཉེས་པ་འབྱིན་མི་ནུས་པར་འགྱུར་
[67a.4]རོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་ལྔ་དང་ལྡན་ན་ཉེས་པ་འབྱིན་ནུས་པར་འགྱུར་ཏེ། ལྔ་གང་ཞེ་ན། བྱུང་བ་ཤེས་པ་དང་། བཅས་པ་ཤེས་པ་དང་། རྗེས་སུ་བཅས་པ་ཤེས་པ་དང་། གནང་བ་ཤེས་པ་དང་། རྗེས་སུ་གནང་བ་ཤེས་པའོ། །
[67a.5]ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་དེ་ལྔ་དང་ལྡན་ན་ཉེས་པ་འབྱིན་ནུས་པར་འགྱུར་རོ། །ཨུ་པཱ་ལི་གཟུ་བོ་འདུལ་བ་འཛིན་པས་གནས་བཅུ་དྲུག་གིས་འདུལ་བ་ཤེས་པར་བྱས་ལ་གནས་བཅུ་དྲུག་གིས་ཉེས་པ་བརྗོད་པར་བྱ་སྟེ། བཅུ་དྲུག་གང་ཞེ་ན། ལྕི་བ་
[67a.6]དང་། ཡང་བ་དང་། ལྷག་མ་ཡོད་པ་དང་། ལྷག་མ་མེད་པ་དང་། གནས་ངན་ལེན་དང་། ལུས་ཀྱི་དང་། ངག་གི་དང་། མི་དགེ་བ་དང་། ལུང་དུ་མི་སྟོན་པ་དང་། བཅས་པ་དང་། མ་བཅས་པ་དང་། མཐོལ་བར་བྱེད་པ་དང་། སྡོམ་པར་བྱེད་པ་དང་། འདུལ་
[67a.7]བ་ལས་འདས་པར་བྱེད་པ་དང་། ངན་དུ་སྨྲ་བར་འགྲོ་བ་སྟེ། ཨུ་པཱ་ལི་གནས་བཅུ་དྲུག་པོ་འདིས་འདུལ་བ་ཤེས་པར་བྱས་ལ་གནས་བཅུ་དྲུག་གིས་ཉེས་པ་བརྗོད་པར་བྱའོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་ལྔ་དང་ལྡན་ན་ཉེས་པ་བརྗོད་མི་ནུས་པར་
[67b]
[67b.1]འགྱུར་ཏེ། ལྔ་གང་ཞེ་ན། ཉེས་པ་མི་ཤེས་པ་དང་། ཉེས་པ་མེད་པ་མི་ཤེས་པ་དང་། ལྕི་བ་མི་ཤེས་པ་དང་། ཡང་བ་མི་ཤེས་པ་དང་། ལུང་ཁ་ཏོན་མི་ཤེས་པར་གྱུར་པ་སྟེ། ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་དེ་ལྔ་དང་ལྡན་ན་ཉེས་པ་བརྗོད་
[67b.2]མི་ནུས་པར་འགྱུར་རོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་ལྔ་དང་ལྡན་ན་ཉེས་པ་བརྗོད་ནུས་པར་འགྱུར་ཏེ། ལྔ་གང་ཞེ་ན། ཉེས་པ་ཤེས་པ་དང་། ཉེས་པ་མེད་པ་ཤེས་པ་དང་། ལྕི་བ་ཤེས་པ་དང་། ཡང་བ་ཤེས་པ་དང་། གཞུང་ཁ་ཏོན་དུ་ཤེས་
[67b.3]པར་གྱུར་པ་སྟེ། ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་དེ་ལྔ་དང་ལྡན་ན་ཉེས་པ་བརྗོད་ནུས་པར་འགྱུར་རོ། །དེ་ལ་ཨུ་པཱ་ལི་གཟུ་བོ་འདུལ་བ་འཛིན་པས་གནས་བཅུ་དྲུག་པོ་འདི་དག་གིས་ཉེས་པ་བརྗོད་ནས་གནས་བཅུ་དྲུག་གིས་ཆད་པའི་ལས་ཀྱིས་སྨ་དབབ་པར་
[67b.4]བྱའོ། །བཅུ་དྲུག་པོ་གང་ཞེ་ན། ཉེས་པ་ངོར་བརྗོད་པ་དང་། དཔྱས་འདོགས་པ་དང་། བསྒོ་བ་བཞིན་དུ་མི་ཉན་པ་དང་། ཅང་མི་ཟེར་ཞིང་མི་ཉན་པ་དང་། བསྡིགས་པ་དང་། དགར་བ་དང་། བསྐྲད་པ་དང་། སླར་བསྡུམ་པར་བྱ་བ་དང་། མ་མཐོང་བའི་
[67b.5]ཕྱིར་སྤང་བ་དང་། སླར་ལས་མི་བྱེད་པའི་ཕྱིར་སྤང་བ་དང་། སྡིག་པ་ལ་ལྟ་བ་སླར་མ་བཏང་བའི་ཕྱིར་སྤང་བ་དང་། ཆད་པ་བྱེད་པ་དང་། གཞི་ནས་བསླངས་ཏེ་ཆད་པ་བྱེད་པ་དང་། ཡིད་མགུ་བར་བྱེད་པ་དང་། གཞི་ནས་བསླངས་ཏེ་ཡིད་མགུ་བར་བྱེད་པ་དང་། 
[67b.6]གཞི་ནས་བསླངས་ཏེ་སྨོས་པའོ། །དེ་ལ་ཨུ་པཱ་ལི་གཟུ་བོ་འདུལ་བ་འཛིན་པས་གནས་བཅུ་དྲུག་གིས་འདུལ་བ་བརྗོད་ནས་གནས་བཅུ་དྲུག་པོ་འདིས་ཆད་པའི་ལས་ཀྱིས་སྨ་དབབ་པར་བྱའོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་ལྔ་དང་ལྡན་ན་ཆད་
[67b.7]པའི་ལས་ཀྱིས་སྨ་དབབ་མི་ནུས་པར་འགྱུར་ཏེ། ལྔ་གང་ཞེ་ན། འདོད་པས་འགྲོ་བ་དང་། ཞེ་སྡང་གིས་འགྲོ་བ་དང་། གཏི་མུག་གིས་འགྲོ་བ་དང་། འཇིགས་པས་འགྲོ་བ་དང་། ཆད་པའི་ལས་བྱས་པ་དང་། མ་བྱས་པ་མི་ཤེས་པའོ། །ཨུ་པཱ་ལི་
[68a]
[68a.1]གཟུ་བོ་འདུལ་བ་འཛིན་པ་ཆོས་རྣམ་པ་ལྔ་དང་ལྡན་ན་ཆད་པས་གཅད་པའི་ལས་ཀྱིས་སྨ་དབབ་ནུས་པར་འགྱུར་ཏེ། ལྔ་གང་ཞེ་ན། འདོད་པས་མི་འགྲོ་བར་འགྲོ་བ་དང་། ཞེ་སྡང་གིས་མི་འགྲོ་བར་འགྲོ་བ་དང་། གཏི་མུག་གིས་མི་འགྲོ་བར་འགྲོ་
[68a.2]བ་དང་། འཇིགས་པས་མི་འགྲོ་བར་འགྲོ་བ་དང་། ཆད་པའི་ལས་བྱས་པ་དང་མ་བྱས་པ་ཤེས་པའོ། །དེ་ལ་གཟུ་བོ་འདུལ་བ་འཛིན་པས་གནས་བཅུ་དྲུག་གིས་ཆད་པས་གཅད་པའི་ལས་ཀྱིས་སྨ་ཕབ་ལ་གཞན་ཡང་གནས་བཅུ་དྲུག་གིས་ཆད་པའི་ལས་ཀྱིས་སྨ་
[68a.3]དབབ་པར་བྱ་སྟེ། བཅུ་དྲུག་པོ་གང་ཞེ་ན། ཚངས་པའི་ཆད་པས་བསྡིགས་པར་བྱ་བ་དང་། དད་པར་མི་འགྱུར་བར་ཚོར་བའི་ལས་བྱེད་དུ་གཞུག་པ་དང་། ལོངས་སྤྱོད་མི་མྱོང་བའི་ལས་བྱེད་དུ་གཞུག་པ་དང་། མིག་ལམ་ན་མི་སྣང་བར་བྱ་བའི་ལས་བྱ་
[68a.4]བ་དང་། དེའི་ངོ་བོ་ཚོལ་དུ་གཞུག་པ་དང་། གནོད་པར་བྱ་བ་དང་། སྨད་པར་བྱ་བ་དང་། སྤང་བར་བྱ་བ་དང་། ཕྱོགས་མེད་པར་བྱ་བ་དང་། སྤ་གོང་བར་བྱ་བ་དང་། ཞུམ་པར་བྱ་བ་དང་། འགྱོད་པ་བསྐྱེད་པར་བྱ་བ་དང་། རྣམ་པར་འགྱོད་པ་དང་། རྣམ་
[68a.5]པར་སླར་འགྱོད་པ་དང་། དམ་དེམ་དུ་གཞག་པ་དང་། གནད་དུ་དབབ་པ་དང་། ཉེས་སོ་ཞེས་བརྗོད་པའོ། །དེ་ལ་ཨུ་པཱ་ལི་གཟུ་བོ་འདུལ་བ་འཛིན་པས་གནས་བཅུ་དྲུག་གིས་ཆད་པའི་ལས་ཀྱིས་སྨ་དབབ་པར་བྱའོ། །ཨུ་པཱ་ལི་གཟུ་བོ་འདུལ་བ་འཛིན་
[68a.6]པ་ཆོས་རྣམ་པ་ལྔ་དང་ལྡན་ན་ཆད་པའི་ལས་ཀྱིས་སྨ་དབབ་མི་ནུས་པར་འགྱུར་ཏེ། ལྔ་གང་ཞེ་ན། འདུལ་བའི་དངོས་པོ་ལྔ་མི་ཤེས་པ་སྟེ། ལྔ་གང་ཞེ་ན། བསྡིགས་པ་དང་། སྨད་པ་དང་། བསྐྲད་པ་དང་། སླར་བསྡུམ་པ་དང་། སྤང་བ་དང་
[68a.7]ལྔའོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་ལྔ་དང་ལྡན་ན་ཆད་པའི་ལས་ཀྱིས་སྨ་དབབ་ནུས་པར་འགྱུར་ཏེ། ལྔ་གང་ཞེ་ན། འདུལ་བའི་དངོས་པོ་ལྔ་ཤེས་པའོ། །ལྔ་གང་ཞེ་ན། བསྡིགས་པ་དང་། སྨད་པ་དང་། བསྐྲད་པ་དང་། སླར་བསྡུམ་
[68b]
[68b.1]པ་དང་། སྤང་བ་དང་ལྔའོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་དེ་ལྔ་དང་ལྡན་ན་ཆད་པས་གཅད་པའི་ལས་ཀྱིས་སྨ་དབབ་ནུས་པར་འགྱུར་རོ། །དེ་ལ་ཨུ་པཱ་ལི་གཟུ་བོ་འདུལ་བ་འཛིན་པས་གནས་བཅུ་དྲུག་པོ་འདི་དག་གིས་ཆད་པས་གཅད་པའི་ལས་ཀྱིས་སྨ་
[68b.2]ཕབ་ནས་གནས་བཅུ་དྲུག་གིས་ལས་བྱའོ། །བཅུ་དྲུག་གང་ཞེ་ན། མངོན་སུམ་དུ་གྱུར་པ་ལ་ལས་བྱ་བ་དང་། མངོན་དུ་མ་གྱུར་ཀྱང་ལས་བྱ་བ་དང་། སྐབས་ཕྱེ་ནས་ལས་བྱ་བ་དང་། སྐབས་མ་ཕྱེ་ཡང་ལས་བྱ་བ་དང་། གླེངས་ལ་ལས་བྱ་བ་དང་། མ་གླེངས་ཀྱང་ལས་
[68b.3]བྱ་བ་དང་། དྲན་པར་བྱས་པ་ལ་ལས་བྱ་བ་དང་། དྲན་པར་མ་བྱས་ཀྱང་ལས་བྱ་བ་དང་། དྲིས་ལ་ལས་བྱ་བ་དང་། མ་དྲིས་ཀྱང་ལས་བྱ་བ་དང་། རྗེས་སུ་སྦྱར་བ་ལ་ལས་བྱ་བ་དང་། རྗེས་སུ་མ་སྦྱར་ཀྱང་ལས་བྱ་བ་དང་། སོ་སོར་ཤེས་པ་ལ་ལས་བྱ་བ་དང་། སོ་སོར་
[68b.4]མི་ཤེས་ཀྱང་ལས་བྱ་བ་དང་། གཏན་ལ་ཕབ་ལ་ལས་བྱ་བ་དང་། གཏན་ལ་མ་ཕབ་ཀྱང་ལས་བྱ་བ་སྟེ། གནས་བཅུ་དྲུག་པོ་འདི་དག་གིས་ལས་བྱའོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་འདི་ལྔ་དང་ལྡན་ན་ལས་བྱེད་མི་ནུས་པ་ཡིན་ཏེ། ལྔ་གང་ཞེ་ན། 
[68b.5]གསོལ་བའི་ལས་མི་ཤེས་པ་དང་། གསོལ་བ་དང་གཉིས་ཀྱི་ལས་མི་ཤེས་པ་དང་། གསོལ་བ་དང་བཞིའི་ལས་མི་ཤེས་པ་དང་། བསྒོ་བའི་ལས་མི་ཤེས་པ་དང་། བྱིན་གྱིས་བརླབས་པའི་ལས་མི་ཤེས་པ་སྟེ། ཨུ་པཱ་ལི་གཟུ་བོ་འདུལ་བ་འཛིན་པ་ཆོས་དེ་ལྔ་དང་ལྡན་ན་
[68b.6]ལས་བྱེད་མི་ནུས་པ་ཡིན་ནོ། །ཨུ་པཱ་ལི་གཟུ་བོ་འདུལ་བ་འཛིན་པ་ཆོས་འདི་ལྔ་དང་ལྡན་ན་ལས་བྱེད་ནུས་པ་ཡིན་ཏེ། ལྔ་གང་ཞེ་ན། གསོལ་བའི་ལས་ཤེས་པ་དང་། གསོལ་བ་དང་གཉིས་ཀྱི་ལས་ཤེས་པ་དང་། གསོལ་བ་དང་བཞིའི་ལས་ཤེས་པ་དང་། 
[68b.7]བསྒོ་བའི་ལས་ཤེས་པ་དང་། བྱིན་གྱིས་བརླབ་པའི་ལས་ཤེས་པ་སྟེ། ཨུ་པཱ་ལི་གཟུ་བོ་འདུལ་བ་འཛིན་པ་ཆོས་དེ་ལྔ་དང་ལྡན་ན་ལས་བྱེད་ནུས་པ་ཡིན་ནོ། །ཨུ་པཱ་ལི་གཟུ་བོ་འདུལ་བ་འཛིན་པས་གནས་བཅུ་དྲུག་པོ་དེ་དག་གིས་ལས་བྱས་ལ་གནས་བཅུ་དྲུག་གིས་རྩོད་
[69a]
[69a.1]པ་ཞི་བར་བྱེད་ན་ཉེས་པར་ཞི་བ་ཡིན་ཏེ། བཅུ་དྲུག་གང་ཞེ་ན། དེས་དགེ་འདུན་ལ་གསོལ་བ་མ་བྱས་པར་གྱུར་པ་དང་། རྒྱལ་བའི་བཀའ་དང་མི་མཐུན་པར་གྱུར་པ་དང་། ཕྱོགས་དང་ཕྱོགས་མ་ཡིན་པའི་དགེ་སློང་རྣམས་ལ་མ་བསྒོ་བར་མ་གྱུར་པ་
[69a.2]དང་། རྒོལ་བའི་དགེ་སློང་གི་འདུལ་བ་ཉམས་པར་གྱུར་པ་དང་། མ་དག་པའི་དགེ་སློང་གིས་ཉེས་པ་བཅབས་པར་གྱུར་པ་དང་། བྱུང་བ་མ་རུང་བར་གྱུར་པ་དང་། བཅས་པ་མ་རུང་བར་གྱུར་པ་དང་། རྗེས་སུ་བཅས་པ་མ་རུང་བར་གྱུར་པ་དང་། གནང་བ་
[69a.3]མ་རུང་བར་གྱུར་པ་དང་། རྗེས་སུ་གནང་བ་མ་རུང་བར་གྱུར་པ་དང་། རྒོལ་བའི་དགེ་སློང་ཡི་དམ་འཆར་མ་བཅུག་པར་གྱུར་པ་དང་། ལན་གློན་པའི་དགེ་སློང་ཡི་དམ་འཆར་མ་བཅུག་པར་གྱུར་པ་དང་། མདོ་སྡེའི་ཚིག་མ་རུང་བར་གྱུར་པ་དང་། འདུལ་བ་དང་མི་མཐུན་
[69a.4]པར་གྱུར་པ་དང་། ཆོས་ཀྱི་མིག་རྒྱས་པར་མ་གྱུར་པ་དང་། ཇི་ལྟར་ཆོས་བཞིན། ཇི་ལྟར་འདུལ་བ་བཞིན། ཇི་ལྟར་སྟོན་པས་བསྟན་པ་དེ་ལྟ་བུར་རྩོད་པ་དེ་ཞི་བར་མ་གྱུར་པ་སྟེ། ཨུ་པཱ་ལི་རྣམ་པ་བཅུ་དྲུག་པོ་དེ་ལྟ་བུས་རྩོད་པ་ཞི་བར་བྱས་པ་ནི་ཉེས་པ་ཞི་བ་ཡིན་ནོ། །
[69a.5]ཨུ་པཱ་ལི་ཆོས་རྣམ་པ་འདི་ལྔ་དང་ལྡན་ན་རྩོད་པ་ཞི་བ་ཉེས་པ་ཞི་བར་གྱུར་པ་ཡིན་ཏེ། ལྔ་གང་ཞེ་ན། མ་བསྒོས་པར་ཞི་བར་བྱེད་པ་དང་། ཉེས་པ་མི་བརྗོད་པ་དང་། ཆད་པའི་ལས་ཀྱིས་སྨ་མི་དབབ་པ་དང་། རྣམ་པར་དག་པ་མི་སྟོན་པ་དང་། དེས་དགེ་འདུན་ལ་གསོལ་
[69a.6]བ་མ་བྱས་པར་གྱུར་པ་སྟེ། ཨུ་པཱ་ལི་ཆོས་རྣམ་པ་འདི་ལྔ་དང་ལྡན་པས་རྩོད་པ་ཞི་བར་བྱས་ཀྱང་ཞི་བར་བྱས་པ་མ་ཡིན་ནོ། །ཨུ་པཱ་ལི་ཆོས་རྣམ་པ་བཅུ་དྲུག་པོ་འདི་དག་དང་ལྡན་ན་རྩོད་པ་ཞི་བ་ལེགས་པར་ཞི་བ་ཡིན་ཏེ། བཅུ་དྲུག་གང་ཞེ་ན། དེས་དགེ་འདུན་ལ་གསོལ་
[69a.7]བ་བྱས་པར་གྱུར་པ་དང་། རྒྱལ་བའི་བཀའ་དང་མཐུན་པར་གྱུར་པ་དང་། ཕྱོགས་དང་ཕྱོགས་མ་ཡིན་པའི་དགེ་སློང་རྣམས་ལ་བསྒོ་བར་གྱུར་པ་དང་། རྒོལ་བའི་དགེ་སློང་དག་གི་འདུལ་བ་མ་ཉམས་པར་གྱུར་པ་དང་། མ་དག་པའི་དགེ་སློང་གིས་ཉེས་པ་མ་བཅབས་
[69b]
[69b.1]པར་གྱུར་པ་དང་། བྱུང་བ་མ་རུང་བར་མ་གྱུར་པ་དང་། བཅས་པ་མ་རུང་བར་མ་གྱུར་པ་དང་། རྗེས་སུ་བཅས་པ་མ་རུང་བར་མ་གྱུར་པ་དང་། མི་གནང་བ་མ་རུང་བར་མ་གྱུར་པ་དང་། རྗེས་སུ་གནང་བ་མ་རུང་བར་མ་གྱུར་པ་དང་། རྒོལ་
[69b.2]བའི་དགེ་སློང་ལ་ཤིན་ཏུ་ཡི་དམ་འཆར་བཅུག་པ་དང་། ལན་གློན་པའི་དགེ་སློང་ལ་ཤིན་ཏུ་ཡི་དམ་འཆར་བཅུག་པ་དང་། མདོ་སྡེའི་ཚིག་རུང་བར་གྱུར་པ་དང་། འདུལ་བ་དང་མཐུན་པར་གྱུར་པ་དང་། ཆོས་ཀྱི་མིག་རྒྱས་པར་གྱུར་པ་དང་། ཇི་ལྟར་ཆོས་བཞིན། 
[69b.3]ཇི་ལྟར་འདུལ་བ་བཞིན། ཇི་ལྟར་སྟོན་པས་བསྟན་པ་དེ་ལྟ་བུར་རྩོད་པ་དེ་ཞི་བ་ཡིན་ཏེ། ཨུ་པཱ་ལི་ཆོས་རྣམ་པ་འདི་བཅུ་དྲུག་དང་ལྡན་ན་རྩོད་པ་ཞི་བ་ལེགས་པར་ཞི་བ་ཡིན་ནོ། །ཨུ་པཱ་ལི་ཆོས་རྣམ་པ་འདི་ལྔ་དང་ལྡན་པས་རྩོད་པ་ཞི་ན་ལེགས་པར་ཞི་བ་ཡིན་ཏེ། ལྔ་གང་
[69b.4]ཞེ་ན། བསྒོས་ཏེ་ཞི་བར་བྱེད་པ་དང་། ཉེས་པ་བརྗོད་པ་དང་། ཆད་པའི་ལས་ཀྱིས་སྨ་མི་འབེབས་པ་དང་། རྣམ་པར་དག་པ་སྟོན་པ་དང་། དེས་དགེ་འདུན་ལ་གསོལ་བ་བྱས་པར་གྱུར་པ་སྟེ། ཨུ་པཱ་ལི་ཆོས་རྣམ་པ་འདི་ལྔ་དང་ལྡན་པས་རྩོད་པ་ཞི་བ་ལེགས་པར་ཞི་བ་
[69b.5]ཡིན་ནོ། །དེ་ལ་ཨུ་པཱ་ལི་གཟུ་བོ་འདུལ་བ་འཛིན་པས་རྣམ་པ་བཅུ་དྲུག་གིས་རྩོད་པ་ཞི་བར་བྱས་ན་བསོད་ནམས་མང་དུ་འཕེལ་བར་འགྱུར་ཏེ། བཅུ་དྲུག་གང་ཞེ་ན། དེས་བདག་ཉིད་ལ་བསོད་ནམས་ཀྱི་ཕུང་པོ་མང་པོས་བསྒོས་པར་གྱུར་པ་དང་། དེས་གཞན་ལ་
[69b.6]ཡང་བསོད་ནམས་ཀྱི་ཕུང་པོ་ཆེན་པོས་བསྒོས་པར་གྱུར་པ་དང་། རྒོལ་བ་དང་ཕྱིར་རྒོལ་བའི་དགེ་སློང་དག་གིས་ཉེས་པ་སྦྱངས་པར་གྱུར་པ་དང་། རྒོལ་བ་དང་ཕྱིར་རྒོལ་བ་དག་གི་ཉེས་པ་ཆོམས་པར་གྱུར་པ་དང་། ཕྱོགས་རྣམ་པ་བཞི་པའི་ཉོན་མོངས་པའི་རྒྱུད་རྣམས་ཞི་
[69b.7]བར་གྱུར་པ་དང་། དགེ་འདུན་བསྡུ་བའི་ཕྱིར་ཞུགས་པར་གྱུར་པ་དང་། དམ་པའི་ཆོས་གནས་པར་བྱ་བའི་ཕྱིར་ཆོས་ཀྱི་མིག་རྒྱས་པར་གྱུར་པ་དང་། ངོ་ཚ་བ་མེད་པའི་ཕྱོགས་རྣམས་ལ་ནན་ཐུར་བྱས་པར་གྱུར་པ་དང་། ངོ་ཚ་བའི་ཕྱོགས་རྣམས་ཡང་དག་པར་བསྡུས་པར་
[70a]
[70a.1]གྱུར་པ་དང་། དམ་པའི་ཆོས་མ་ཡིན་པ་བཟློག་པར་གྱུར་པ་དང་། དམ་པའི་ཆོས་རབ་ཏུ་ཟིན་པར་གྱུར་པ་དང་། ཆོས་ཉིད་བརྗོད་པར་གྱུར་པ་དང་། ཕྱིས་འོང་བའི་སྐྱེ་བོ་རྣམས་ལ་སྣང་བ་སྤྲོས་པར་གྱུར་པ་དང་། དམ་པའི་ཆོས་གནས་པ་དང་། སྐྱེ་
[70a.2]བོ་མང་པོ་ལ་ཕན་པའི་ཕྱིར་ཞུགས་པར་གྱུར་པ་སྟེ། ཨུ་པཱ་ལི་གཟུ་བོ་འདུལ་བ་འཛིན་པས་རྣམ་པ་བཅུ་དྲུག་གིས་རྩོད་པ་ཞི་བར་བྱས་ན་བསོད་ནམས་མང་དུ་འཕེལ་བར་འགྱུར་རོ། །ཨུ་པཱ་ལི་གཟུ་བོ་འདུལ་བ་འཛིན་པས་རྣམ་པ་འདི་ལྔ་དང་ལྡན་པས་རྩོད་པ་ཞི་བར་བྱས་ན་
[70a.3]བསོད་ནམས་མང་དུ་འཕེལ་བར་འགྱུར་ཏེ། ལྔ་གང་ཞེ་ན། ཉེས་པ་ལ་ཉེས་པར་བརྗོད་ཅིང་ཉེས་པ་མེད་པ་ལ་ཉེས་པ་མེད་པར་བརྗོད་པ་དང་། ལྕི་བ་ལ་ལྕི་བར་བརྗོད་ཅིང་ཡང་བ་ལ་ཡང་བར་བརྗོད་པ་དང་། ལྷག་མ་དང་བཅས་པ་ལ་ལྷག་མ་དང་བཅས་པར་བརྗོད་ཅིང་
[70a.4]ལྷག་མ་མེད་པ་ལ་ལྷག་མ་མེད་པར་བརྗོད་པ་དང་། ཉེས་པ་མེད་པའི་གང་ཟག་ལ་ཉེས་པ་མེད་པར་བརྗོད་ཅིང་ཉེས་པ་ཡོད་པའི་གང་ཟག་ལ་ཉེས་པ་ཡོད་པར་བརྗོད་པ་དང་། ཉེས་པ་མེད་པའི་གང་ཟག་ལ་ཉེས་པ་མེད་པར་རྟོག་པར་བྱེད་ཅིང་། ཉེས་པ་ཡོད་པའི་གང་ཟག་
[70a.5]ལ་ཉེས་པ་ཡོད་པར་རྟོག་པར་བྱེད་པ་སྟེ། ཨུ་པཱ་ལི་གཟུ་བོ་འདུལ་བ་འཛིན་པ་ཆོས་རྣམ་པ་དེ་ལྔ་དང་ལྡན་པས་རྩོད་པ་ཞི་བར་བྱས་ན་བསོད་ནམས་མང་དུ་འཕེལ་བར་འགྱུར་རོ། །ཨུ་པཱ་ལི་དེ་ལྟ་བས་ན་དེ་བཞིན་དུ་བསླབ་པར་བྱ་སྟེ། རྩོད་པ་བྱུང་ཞིང་སྐྱེས་པ་ལ་ཇི་ལྟར་
[70a.6]ཆོས་བཞིན། ཇི་ལྟར་འདུལ་བ་བཞིན། ཇི་ལྟར་སྟོན་པས་བསྟན་པ་བཞིན་ཞི་བར་བྱའོ་སྙམ་དུ། ཨུ་པཱ་ལི་ཁྱོད་ཀྱིས་དེ་བཞིན་དུ་བསླབ་པར་གྱིས་ཤིག །འདུལ་བ་ལས་བྱུང་བ་རྣམ་པ་བཅུ་དྲུག་ཅེས་བྱ་བ་རྫོགས་སྷོ།། །།སྒོ་རྣམས་ཀྱི་མདོ་བསྡུས་པ་སྟེ། 
[70a.7]བསྙེན་པར་རྫོགས་པ་དང་པོ་དང་། །སོ་སོར་ཕྱེ་དང་དཀྱིལ་འཁོར་དང་། །དེ་བཞིན་སྒོ་ལེབ་བྱང་སེམས་ཏེ། །གླེང་གཞི་རྣམས་ནི་འདིར་བསྡུས་སོ། །མདོར་བསྡུས་པ་སྟེ། བསྙེན་པར་རྫོགས་དང་ལྷག་པ་དང་། །ཡོངས་སུ་དག་དང་བསྐོར་བ་ས། །ཕྱེད་དང་
[70b]
[70b.1]གསུམ་དང་སྡེ་དག་དང་། །ཆད་པ་དག་ཀྱང་དེ་བཞིན་ནོ། །བླངས་པ་དང་ནི་ཤ་རྗེན་དང་། །བསྡུས་པ་རྣམས་ཀྱི་མདོར་བཤད་པའོ། །མདོར་ན། བསྙེན་པར་རྫོགས་པར་བྱེད་པ་ན། །བུད་མེད་སྐྱེས་པ་མངོན་དུ་གནས། །རབ་ཏུ་མ་བྱུང་བསྙེན་པར་རྫོགས། །བར་
[70b.2]ཆད་དག་ཀྱང་རྣམ་པ་བཞི། །མཁན་པོ་མེད་དང་བྱ་རོག་དང་། །དང་པོའི་སྡེར་ཡང་བརྗོད་པའོ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་པའི་ཚེ་སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་
[70b.3]ཨུ་པཱ་ལིས་ཞུས་པ། བཙུན་པ་བསྙེན་པར་རྫོགས་པའི་ཚེ་མཚན་འཕོས་ན་དེ་བསྙེན་པར་རྫོགས་པ་ཞེས་བགྱིའམ། བསྙེན་པར་མ་རྫོགས་པ་ཞེས་བགྱི། བཅོམ་ལྡན་འདས་ཀྱིས་བཀའ་སྩལ་པ། ཨུ་པཱ་ལི་བསྙེན་པར་ནི་རྫོགས་མོད་ཀྱི་དགེ་སློང་མའི་ནང་དུ་ནི་
[70b.4]ཐོང་ཤིག །བཙུན་པ་དགེ་སློང་དག་གིས་བུད་མེད་སྐྱེས་པ་འདྲ་བ་སྐྱེས་པའི་དབྱངས་ཅན། སྐྱེས་པའི་སྐད་དུ་སྨྲ་བ། སྐྱེས་པའི་སྒྲ་ཅན། སྐྱེས་པའི་དབྱིབས་ལྟ་བུ་ཞིག་བསྙེན་པར་རྫོགས་པར་བགྱིས་ན་བསྙེན་པར་རྫོགས་པ་ཞེས་བགྱིའམ། བསྙེན་པར་མ་
[70b.5]རྫོགས་པ་ཞེས་བགྱི། ཨུ་པཱ་ལི་བསྙེན་པར་ནི་རྫོགས་མོད་ཀྱི་བསྙེན་པར་རྫོགས་པར་བྱེད་པ་ནི་འདས་པ་དང་བཅས་པར་འགྱུར་རོ། །བཙུན་པ་སྐྱེས་པ་ཞིག་ལས་བུད་མེད་འདྲ་བ། བུད་མེད་ཀྱི་དབྱངས་ཅན། བུད་མེད་ཀྱི་སྐད་དུ་སྨྲ་བ། བུད་མེད་ཀྱི་སྒྲ་ཅན། 
[70b.6]བུད་མེད་ཀྱི་དབྱིབས་ལྟ་བུ་ཞིག་བསྙེན་པར་རྫོགས་པར་བགྱིས་ན་དེ་བསྙེན་པར་རྫོགས་པ་ཞེས་བགྱིའམ། བསྙེན་པར་མ་རྫོགས་པ་ཞེས་བགྱི། ཨུ་པཱ་ལི་བསྙེན་པར་ནི་རྫོགས་མོད་ཀྱི་བསྙེན་པར་རྫོགས་པར་བྱེད་པ་ནི་འདས་པ་དང་བཅས་པར་འགྱུར་རོ། །བཙུན་པ་རབ་
[70b.7]ཏུ་མ་བྱུང་བར་དགེ་སློང་དག་གིས་བསྙེན་པར་རྫོགས་པར་བགྱིས་ན་དེ་བསྙེན་པར་རྫོགས་པ་ཞེས་བགྱིའམ། བསྙེན་པར་མ་རྫོགས་པ་ཞེས་བགྱི། ཨུ་པཱ་ལི་བསྙེན་པར་ནི་རྫོགས་མོད་ཀྱི་བསྙེན་པར་རྫོགས་པར་བྱེད་པ་ནི་འདས་པ་དང་བཅས་པར་འགྱུར་རོ། །བཙུན་པ་བསྙེན་པར་
[71a]
[71a.1]མ་རྫོགས་པར་མཁན་པོ་བགྱིས་ཏེ། དགེ་སློང་དག་གིས་བསྙེན་པར་རྫོགས་པར་བགྱིས་ན་བསྙེན་པར་རྫོགས་པ་ཞེས་བགྱིའམ། བསྙེན་པར་མ་རྫོགས་པ་ཞེས་བགྱི། ཨུ་པཱ་ལི་བསྙེན་པར་ནི་རྫོགས་མོད་ཀྱི་བསྙེན་པར་རྫོགས་པར་བྱེད་པ་ནི་འདས་པ་དང་
[71a.2]བཅས་པར་འགྱུར་རོ། །བཙུན་པ་བར་ཆད་ཀྱི་ཆོས་དང་ལྡན་ལ་བདག་བར་ཆད་ཀྱི་ཆོས་དང་ལྡན་ནོ་ཞེས་མཆི་བཞིན་དུ་དགེ་སློང་དག་གིས་བསྙེན་པར་རྫོགས་པར་བགྱིས་ན་བསྙེན་པར་རྫོགས་པ་ཞེས་བགྱིའམ། བསྙེན་པར་མ་རྫོགས་པ་ཞེས་བགྱི། ཨུ་པཱ་ལི་བསྙེན་པར་ཡང་
[71a.3]མ་རྫོགས་ལ་བསྙེན་པར་རྫོགས་པར་བྱེད་པ་ཡང་འདས་པ་དང་བཅས་པར་འགྱུར་རོ། །བཙུན་པ་བར་ཆད་ཀྱི་ཆོས་དང་མི་ལྡན་ལ་བདག་བར་ཆད་ཀྱི་ཆོས་དང་ལྡན་ནོ་ཞེས་མཆི་བ་ཞིག་དགེ་སློང་དག་གིས་བསྙེན་པར་རྫོགས་པར་བགྱིས་ན་དེ་བསྙེན་པར་རྫོགས་པ་ཞེས་བགྱིའམ། 
[71a.4]བསྙེན་པར་མ་རྫོགས་པ་ཞེས་བགྱི། ཨུ་པཱ་ལི་བསྙེན་པར་ནི་རྫོགས་མོད་ཀྱི་བསྙེན་པར་རྫོགས་པར་བྱེད་པ་དེ་དག་ནི་འདས་པ་དང་བཅས་པར་འགྱུར་རོ། །བཙུན་པ་བར་ཆད་ཀྱི་ཆོས་དང་ཡང་མི་ལྡན་ལ་བདག་བར་ཆད་ཀྱི་ཆོས་དང་མི་ལྡན་ནོ་ཞེས་མཆི་བ་ཞིག་དགེ་སློང་དག་
[71a.5]གིས་བསྙེན་པར་རྫོགས་པར་བགྱིས་ན་དེ་བསྙེན་པར་རྫོགས་པ་ཞེས་བགྱིའམ། བསྙེན་པར་མ་རྫོགས་པ་ཞེས་བགྱི། ཨུ་པཱ་ལི་བསྙེན་པར་ཡང་རྫོགས་ལ་བསྙེན་པར་རྫོགས་པར་བྱེད་པ་ལ་ཡང་འདས་པ་དང་བཅས་པར་མི་འགྱུར་རོ། །བཙུན་པ་མཁན་པོ་མ་མཆིས་
[71a.6]བཞིན་དུ་དགེ་སློང་དག་གིས་བསྙེན་པར་རྫོགས་པར་བགྱིས་ན་དེ་བསྙེན་པར་རྫོགས་པ་ཞེས་བགྱིའམ། བསྙེན་པར་མ་རྫོགས་པ་ཞེས་བགྱི། ཨུ་པཱ་ལི་བསྙེན་པར་ནི་རྫོགས་མོད་ཀྱི་བསྙེན་པར་རྫོགས་པར་བྱེད་པ་དག་ནི་འདས་པ་དང་བཅས་པར་འགྱུར་རོ། །བཙུན་པ་མཁན་
[71a.7]པོ་དང་ལྡན་པར་དགེ་སློང་དག་གིས་བསྙེན་པར་རྫོགས་པར་བགྱིས་ན་དེ་བསྙེན་པར་རྫོགས་པ་ཞེས་བགྱིའམ། བསྙེན་པར་མ་རྫོགས་པ་ཞེས་བགྱི། ཨུ་པཱ་ལི་བསྙེན་པར་ཡང་རྫོགས་ལ་བསྙེན་པར་རྫོགས་པར་བྱེད་པ་ལ་ཡང་འདས་པ་དང་བཅས་པར་མི་འགྱུར་རོ། །
[71b]
[71b.1]སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བཅོམ་ལྡན་འདས་ཀྱིས་ལོ་བདུན་ལོན་ལ་བྱ་རོག་སྐྲོད་ནུས་ན་རབ་ཏུ་ཕྱུང་ཤིག་ཅེས་གསུངས་ན། བཙུན་པ་ལོ་དྲུག་ལོན་པ་དེ་ཡང་དགེ་འདུན་གྱི་སྐོ་སར་བྱ་རོག་ཀྱང་སྐྲོད་ནུས་ན་དེ་རབ་ཏུ་དབྱུང་
[71b.2]བར་བགྱིའམ། རབ་ཏུ་མི་དབྱུང་བར་བགྱི། ཨུ་པཱ་ལི་ལོ་བདུན་ལོན་པར་བྱ་བའི་ཕྱིར་ཏེ་རབ་ཏུ་དབྱུང་བར་མི་བྱའོ། །བཙུན་པ་ལོ་བདུན་ནི་ལོན་ལ་དགེ་འདུན་གྱི་སྐོ་ས་ནས་བྱ་རོག་སྐྲོད་མི་ནུས་ན་དེ་ཡང་རབ་ཏུ་དབྱུང་བར་བགྱིའམ། ཨུ་པཱ་ལི་བྱ་རོག་སྐྲོད་ནུས་པར་བྱ་
[71b.3]བའི་ཕྱིར་ཏེ། རབ་ཏུ་དབྱུང་བར་མི་བྱའོ། །གླེང་གཞིའི་ནང་ན་སྒོ་ཐོག་མའི་མདོའི་ཚིགས་སུ་བཅད་པ་དང་པོའོ།། །།མདོར་ན། བྲམ་ཟེ་དང་ཡང་ཉིན་པར་དང་། །དཀོར་བ་ཚེས་གྲངས་དེ་བཞིན་ཏེ། །ལྷག་མ་དག་དང་ལོ་དྲུག་དང་། །དྲུག་ཏུ་བྱ་དང་བཅུ་
[71b.4]བཞི་དང་། །ཤོལ་བའི་ཟླ་བར་སྦྱར་བ་སྟེ། །འདྲི་བ་རྣམས་ལའང་དེ་བཞིན་བྱ། །དགེ་སློང་འཁོད་པའི་གནས་ན་ནི། །བསླབ་པ་བྱིན་པས་བཀླག་པར་བྱའོ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་
[71b.5]ར་བ་ན་བཞུགས་པའི་ཚེ། བྲམ་ཟེ་དང་ཁྱིམ་བདག་རྣམས་དགེ་སློང་དག་གི་གན་དུ་འོངས་ནས། འཕགས་པ་དེ་རིང་ཚེས་གྲངས་དུ་ཞེས་དྲིས་པ་དང་། དེ་དག་གིས་སྨྲས་པ་ཀྱེ་མི་ཤེས་སོ། །བྲམ་ཟེ་དང་ཁྱིམ་བདག་དག་གིས་སྨྲས་པ། མུ་སྟེགས་ཅན་གྱིས་
[71b.6]ཀྱང་ཚེས་གྲངས་དང་། ཉི་མ་དང་། སྐར་མ་དང་། ཡུད་ཙམ་ཡང་ཤེས་ན། ཁྱེད་ཅག་རབ་ཏུ་བྱུང་ན་ཚེས་གྲངས་ཙམ་ཡང་མི་ཤེས་སམ། དེ་དག་ལན་མེད་ནས་ཅང་མི་ཟེར་བར་འདུག་གོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། 
[71b.7]བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་ཚེས་གྲངས་བགྲང་བར་ངས་རྗེས་སུ་གནང་ངོ་ཞེས་གསུངས་པ་དང་། དགེ་སློང་ཐམས་ཅད་ཀྱང་བགྲང་བ་ལ་ཞུགས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་
[72a]
[72a.1]ལྡན་འདས་ཀྱིས་བཀའ་སྩལ་པ། ཐམས་ཅད་ཀྱིས་མ་བགྲང་བར་དགེ་འདུན་གྱི་གནས་བརྟན་དང་། གཙུག་ལག་ཁང་སྐྱོང་གཉིས་ཀྱིས་གྲོངས་ཤིག །དགེ་འདུན་གྱི་གནས་བརྟན་དང་། ཁང་སྐྱོང་གཉིས་ཀྱིས་ཀྱང་མ་དྲན་ནས་དེ་དག་ཉེས་པའི་
[72a.2]དམིགས་སུ་གྱུར་པ་དང་། དེ་ལྟར་གྱུར་པ་དགེ་སློང་དག་གིས། བཅོམ་ལྡན་འདས་ལ་གསོལ་པ་དང་། འཇིམ་པའི་རིལ་བུ་བཅོ་ལྔ་བྱོས་ལ་སྲད་བུ་ལ་བརྒྱུས་ཏེ་ཞོག་ལ་ཉིན་རེ་རེ་ཞིང་དྲང་བར་གྱིས་ཤིག །སྲད་བུ་འཕྱོངས་པར་གྱུར་པ་དང་། བཅོམ་ལྡན་འདས་ཀྱིས་འོད་
[72a.3]མའི་བྱང་བུ་བཅོ་ལྔ་བྱོས་ལ་སྲད་བུ་ལ་བརྒྱུས་ཏེ་ཞོག་ལ་དེ་ལ་ཉིན་གཅིག་རེ་རེ་བཞིན་དྲོངས་ཤིག་ཅེས་གསུངས་པ་དང་། དགེ་སློང་ཐམས་ཅད་ཀྱིས་དེ་བཞིན་དྲངས་པ་དང་། དྲན་པ་ཉམས་པར་གྱུར་ཏེ། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་གནས་བརྟན་
[72a.4]གྱིས་དྲང་བར་གྱིས་ཤིག །བྲམ་ཟེ་དང་ཁྱིམ་བདག་དག་གིས་ཀྱང་དེར་འོངས་ནས་འཕགས་པ་དེ་རིང་ཚེས་གྲངས་དུ་ཞེས་དྲིས་པ་དང་། དགེ་སློང་དག་གིས་དགེ་འདུན་གྱི་གནས་བརྟན་དང་། ཁང་སྐྱོང་གིས་ཤེས་སོ་ཞེས་དེར་གཏད་པ་དང་། དེ་དག་གིས་སྨྲས་པ། 
[72a.5]འཕགས་པ་དེ་དག་ཁྱེད་ཀྱི་ཚེས་གྲངས་ཀྱི་མཛོད་པ་ཡིན་ནམ། ཁྱེད་ལ་དྲིས་ན་ཅིའི་ཕྱིར་གཞན་ལ་གཏོད། ཁྱེད་ཅག་ཉིད་ཀྱིས་སྨྲོས་ཤིག །དེ་དག་ལ་ལན་མེད་ནས་ཅང་མི་ཟེར་བར་འཁོད་དོ། །བྲམ་ཟེ་དང་ཁྱིམ་བདག་རྣམས་འཕྱ་ཞིང་གཙུག་ལག་ཁང་ནས་བྱུང་
[72a.6]སྟེ་དོང་ངོ་། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་དགོངས་པ། བྲམ་ཟེ་དང་ཁྱིམ་བདག་དག་འཕྱ་བ་ནི་ཡུས་ཏེ། དེ་བས་ན་དགེ་འདུན་གྱི་ནང་དུ་ཚེས་གྲངས་བརྗོད་པར་བྱའོ་སྙམ་དུ་དགོངས་ནས། དགེ་
[72a.7]སློང་རྣམས་ལ་བཀའ་སྩལ་པ། བྲམ་ཟེ་དང་ཁྱིམ་བདག་རྣམས་འཕྱ་བ་ནི་ཡུས་ཀྱིས། དེ་ལྟ་བས་ན་དགེ་འདུན་གྱི་ནང་དུ་ཚེས་གྲངས་བརྗོད་པར་གྱིས་ཤིག །བཅོམ་ལྡན་འདས་ཀྱིས་དགེ་འདུན་གྱི་ནང་དུ་ཚེས་གྲངས་བརྗོད་པར་གྱིས་ཤིག་ཅེས་བཀའ་སྩལ་པ་དང་། 
[72b]
[72b.1]དགེ་སློང་རྣམས་ཀྱིས་དགེ་འདུན་གྱི་ནང་དུ་ཚེས་གྲངས་བརྗོད་ཀྱིས་ཟླ་བ་ཕྱེད་པོ་འཛིན་པར་མི་བྱེད་དོ། །ཁྱིམ་བདག་དང་བྲམ་ཟེ་དག་གིས་སྨྲས་པ། འཕགས་པ་ཁྱེད་ཀྱིས་ཟླ་བ་ཕྱེད་པོ་གཟུང་བ་ཡང་མི་ཤེས་ཏེ། དེ་ལྟར་མ་བཟུང་ན་ཡར་གྱི་ཟླ་བ་ཕྱེད་དང་། མར་གྱི་ཟླ་བ་ཕྱེད་
[72b.2]པོ་ཇི་ལྟ་བུར་ཤེས་པར་འགྱུར། དེ་དག་ལན་མེད་ནས་ཅང་མི་སྨྲ་བར་འཁོད་དོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཟླ་བ་ཕྱེད་པོ་ཟུང་ལ་ཚེས་གྲངས་བརྗོད་པར་བྱའོ། །བརྗོད་པ་ནི་
[72b.3]འདི་བཞིན་དུ་བརྗོད་པར་བྱ་སྟེ། དགེ་འདུན་ཐམས་ཅད་འདུས་ཤིང་འཁོད་པ་དང་། དགེ་སློང་གཅིག་གིས་རྒན་རིམས་ཀྱི་དང་པོར་འདུག་ལ་རིམ་གྲོ་དང་བཅས་པས་ཐལ་མོ་སྦྱར་ལ་ཚིག་འདི་སྐད་དུ་སྨྲོས་ཤིག །དེ་རིང་ནི་ཟླ་བ་མར་གྱི་ཚེས་གཅིག་སྟེ། གཙུག་ལག་
[72b.4]ཁང་གི་བདག་པོ་དང་ལྷ་རྣམས་ཀྱི་ཕྱིར་ཚིགས་སུ་བཅད་པ་རེ་རེ་རྗོད་ཅིག །དགེ་སློང་རྣམས་ཀྱིས་ཚེས་གྲངས་ནི་བརྗོད་ཀྱིས། གཙུག་ལག་ཁང་གི་བདག་པོའི་མིང་ནས་མ་སྨོས་པ་དང་། བཅོམ་ལྡན་འདས་ཀྱིས་བཀའ་སྩལ་པ། གཙུག་ལག་ཁང་གི་བདག་པོའི་མིང་
[72b.5]ནས་ཀྱང་བརྗོད་པར་བྱའོ། །འདི་སྐད་དུ་སྦྱིན་བདག་མིང་འདི་ཞེས་བྱ་བས་སང་དགེ་སློང་གི་དགེ་འདུན་རྣམས་བཤོས་ལ་སྤྱན་དྲངས་ཀྱིས། དེ་ལ་བཙུན་པ་རྣམས་ཀྱིས་དགེ་བའི་ཡིད་ཀྱིས་བརྩེ་བར་མཛོད་ཅིག །གཙུག་ལག་ཁང་གི་བདག་པོ་ལ་ཇི་ལྟ་བ་གཞན་ཡང་
[72b.6]སྦྱིན་པར་བྱེད་པ་དང་། སྦྱིན་པའི་བདག་པོ་ལ་ཡང་དགེ་བའི་ཡིད་ཀྱིས་བརྩེ་བར་མཛོད་ཅིག །ཇི་ལྟར་དགེ་བའི་ཡིད་ཀྱིས་བརྩེ་བར་མཛད་པས་ན། དེའི་དགེ་བའི་ཆོས་རྣམས་འཕེལ་བར་འགྱུར་གྱིས་འགྲིབ་པར་མི་འགྱུར་རོ། །དེ་བཞིན་དུ་གཞན་ཡང་དེ་ན་རྐྱེན་
[72b.7]དུ་གནས་པའི་སེམས་ཅན་ཐམས་ཅད་ལ་ཡང་སོ་སོའི་མིང་ནས་བརྗོད་པར་བྱའོ། །དགེ་སློང་དག་གིས་ཀྱང་ཚིག་ཐམས་ཅད་རྫོགས་པའི་རྗེས་ལ་སོ་སོ་ནས་ཚིགས་སུ་བཅད་པ་རེ་རེ་ལྷོགས་ཤིག །བྲམ་ཟེ་དང་ཁྱིམ་བདག་དག་ཀྱང་དེར་འོངས་ནས། འཕགས་པ་དེ་
[73a]
[73a.1]རིང་ཚེས་དུ་ཞེས་དྲིས་པ་དང་། དེ་དག་གིས་སྨྲས་པ། ཀྱེ་དེང་ནི་བཅོ་ལྔའོ། །བྲམ་ཟེ་དང་ཁྱིམ་བདག་གིས་སྨྲས་པ། འཕགས་པ་འཇིག་རྟེན་པ་ཐམས་ཅད་ཀྱི་ནི་དེ་རིང་བཅུ་བཞི་ན་ཁྱེད་ཅག་གི་ཇི་ལྟར་ན་བཅོ་ལྔ། ཅི་ཁྱེད་ཅག་ཞག་འདུམས་པར་མི་
[73a.2]བྱེད་དམ། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཞག་འདུམས་པར་ཡང་བྱོས་ཤིག །བཅོམ་ལྡན་འདས་ཀྱིས་ཞག་འདུམས་པར་བྱོས་ཤིག་ཅེས་གསུངས་པ་དང་། དགེ་སློང་དག་
[73a.3]ཟླ་བ་ཕྱེད་ཕྱེད་ཅིང་ཞག་འདུམས་པར་བྱེད་དོ། །བྲམ་ཟེ་དང་ཁྱིམ་བདག་དག་ཀྱང་དེར་ལྷགས་ནས། འཕགས་པ་དེ་རིང་ཚེས་གྲངས་དུ་ཞེས་དྲིས་པ་དང་། དགེ་སློང་དག་གིས་སྨྲས་པ། ཀྱེ་དེ་རིང་ངེད་ཀྱི་བཅུ་བཞིའོ། །དེ་དག་གིས་ཡང་སྨྲས་པ། འཕགས་པ་
[73a.4]དེ་རིང་འཇིག་རྟེན་པ་ཐམས་ཅད་ཀྱི་ནི་བཅོ་ལྔ་ན་ཁྱེད་ཅག་གི་ཇི་ལྟར་བཅུ་བཞི། ཅི་ཁྱེད་ཅག་ཟླ་བ་ཕྱེད་ཕྱེད་ཅིང་ཞག་རེ་འདུམས་པར་བྱེད་དམ། དེ་དག་གིས་སྨྲས་པ། འདུམས་པར་བྱེད་དོ། །བྲམ་ཟེ་དང་ཁྱིམ་བདག་དག་དེ་ལྟར་གྱུར་པ་དགེ་སློང་དག་གིས་བཅོམ་ལྡན་
[73a.5]འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བྲམ་ཟེ་དང་ཁྱིམ་བདག་རྣམས་འཕྱ་བ་ནི་ཡུས་ཏེ། དེ་ལྟ་བས་ན་ཟླ་བ་ཕྱེད་ཕྱེད་ཅིང་ཞག་འདུམས་པར་མ་བྱེད་ཅིག །དུས་གཅིག་གི་ཟླ་བ་ཕྱེད་དང་གཉིས་འདས་ཤིང་ཞག་འདུམས་
[73a.6]པར་བྱོས་ཤིག །དེ་ལྟར་ན་ལོ་གཅིག་ལ་གསོ་སྦྱིན་བཅུ་བཞི་པ་ནི་དྲུག་གོ། །དེའི་ལྷག་མ་རྣམས་ནི་བཅོ་ལྔ་པའོ། །དེ་ནས་ཡང་བྲམ་ཟེ་དང་ཁྱིམ་བདག་རྣམས་ལྷགས་ནས། འཕགས་པ་ད་ལྟར་གྱི་ཟླ་བ་འདི་ཁྱེད་ཀྱི་གང་ཞེས་དྲིས་པ་དང་། དགེ་སློང་དག་གིས་
[73a.7]སྨྲས་པ། ཀྱེ་ངེད་ཀྱི་ནི་འདི་དབྱར་ཟླ་ཐ་ཆུངས་སོ། །དེ་དག་གིས་སྨྲས་པ། འཕགས་པ་འཇིག་རྟེན་ཐམས་ཅད་ཀྱི་ནི་ཟླ་བ་འདི་དབྱར་ཟླ་འབྲིང་པོ་ན་ཇི་ལྟར་ན་ཁྱེད་ཀྱི་དབྱར་ཟླ་ཐ་ཆུངས། ཅི་ཁྱེད་ཀྱིས་ཟླ་བ་ཤོལ་མ་བོར་རམ། དེ་དག་གིས་སྨྲས་པ། མ་བོར་རོ། །
[73b]
[73b.1]བྲམ་ཟེ་དང་ཁྱིམ་བདག་དག་འཕྱ་བར་གྱུར་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བྲམ་ཟེ་དང་ཁྱིམ་བདག་རྣམས་འཕྱ་བ་ནི་ཡུས་ཀྱིས། དེ་ལྟ་བས་ན་ཟླ་བ་ཤོལ་བོར་
[73b.2]ཅིག །བཅོམ་ལྡན་འདས་ཀྱིས་ཟླ་བ་ཤོལ་བོར་ཅིག་ཅེས་གསུངས་པ་དང་། དགེ་སློང་དག་གིས་ལོ་རེ་རེ་ཞིང་ཤོལ་བོར་རོ། །བྲམ་ཟེ་དང་ཁྱིམ་བདག་རྣམས་ཡང་དེར་ལྷགས་ནས། འཕགས་པ་ད་ལྟར་གྱི་ཟླ་བ་འདི་ཁྱེད་ཀྱི་གང་ཞེས་དྲིས་པ་དང་། དགེ་སློང་དག་
[73b.3]གིས་སྨྲས་པ། ཀྱེ་ངེད་ཅག་གི་ད་ལྟར་ནི་དབྱར་ཟླ་འབྲིང་པོའོ། །དེ་དག་གིས་ཡང་སྨྲས་པ། འཕགས་པ་འཇིག་རྟེན་པ་ཐམས་ཅད་ཀྱི་ནི་ཟླ་བ་འདི་དབྱར་ཟླ་ཐ་ཆུངས་ན། ཁྱེད་ཅག་གི་ཇི་ལྟར་དབྱར་ཟླ་འབྲིང་པོ། ཅི་ཁྱེད་ཅག་ལོ་རེ་རེ་ཞིང་ཤོལ་འདོར་རམ། དེ་དག་
[73b.4]གིས་སྨྲས་པ། འདོར་རོ། །བྲམ་ཟེ་དང་ཁྱིམ་བདག་དག་འཕྱ་ནས་དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ཁྱིམ་བདག་དང་བྲམ་ཟེ་རྣམས་འཕྱ་བ་ནི་ཡུས་ཀྱིས་དེ་ལྟ་བས་
[73b.5]ན་ལོ་རེ་རེ་ཞིང་ཟླ་བ་ཤོལ་མ་འདོར་བར་ལོ་དྲུག་དྲུག་ཅིང་ཤོལ་བོར་ཅིག །དྲུག་ལྔ་སུམ་བཅུ་སྟེ། དེ་ལྟ་བུར་ཞག་དང་། ཟླ་བ་ཕྱེད་དང་། ཟླ་བ་དང་ལོར་བསྒྲེས་ན་མཉམ་པར་འགྱུར་ཏེ། མུ་སྟེགས་ཅན་གྱིས་གླགས་བཙལ་ཀྱང་གླགས་མི་རྙེད་པར་འགྱུར་རོ། །བཅོམ་
[73b.6]ལྡན་འདས་ཀྱིས་ལོ་དྲུག་དྲུག་ཅིང་ཟླ་བ་ཤོལ་བོར་ཅིག་ཅེས་གསུངས་པ་དང་། དགེ་སློང་དག་གིས་ལོ་དྲུག་དྲུག་ཅིང་ཟླ་བ་ཤོལ་འདོར་རོ། །རྒྱལ་པོ་དག་ནི་ལོ་གསུམ་གསུམ་ཞིང་ཤོལ་འདོར་བར་བྱེད་དོ། །དགེ་སློང་དག་གིས་དེ་བཞིན་མ་བྱས་པ་དང་། བློན་པོ་དག་འཕྱ་
[73b.7]བར་གྱུར་ནས་དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བློན་པོ་རྣམས་འཕྱ་བ་ནི་ཡུས་ཏེ། དེ་ལྟ་བས་ན་རྒྱལ་པོའི་གཞུང་བཞིན་དུ་ཡང་གྱིས་ཤིག །སྐར་མ་མི་མཐུན་པར་
[74a]
[74a.1]གྱུར་ཏེ། དགེ་སློང་དག་གིས་དེ་ལྟ་བུར་མི་སྦྱོར་བ་དང་། སྐར་མ་རྩི་བ་ལ་མཁས་པ་དག་དགེ་སློང་དག་ལ་འཕྱ་ནས་དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་རྣམས་
[74a.2]སྐར་མ་རྩི་བ་དག་འཕྱ་བ་ནི་ཡུས་ཏེ། དེ་ལྟ་བས་ན་སྐར་མ་རྩི་བའི་རྗེས་སུ་ཡང་འཇུག་པར་ཡང་བྱོས་ཤིག །གླེང་གཞིའི་ནང་ནས་སྒོ་དང་པོའི་ཚིགས་སུ་བཅད་པ་གཉིས་པའོ།། །།མདོར་ན། ཡོངས་སུ་དག་པ་གཉིས་བྱ་དང་། །མཚམས་ཀྱང་རྣམ་
[74a.3]པ་བཞིར་བྱ་སྟེ། །དེ་བཞིན་དད་པ་ནམ་མཁའ་ལས། །མ་བཀྲོལ་བ་ཡང་སྔ་མ་བཞིན། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་
[74a.4]ཞུས་པ། བཙུན་པ་མཚམས་ཀྱི་ནང་ན་མཆིས་པས་མཚམས་ཀྱི་སླད་རོལ་ན་མཆིས་པ་རྣམས་ལ། ཡོངས་སུ་དག་པ་སྩལ་དུ་རུང་ངམ། ཨུ་པཱ་ལི་མི་རུང་ངོ་། །བཙུན་པ་མཚམས་ཀྱི་སླད་རོལ་ན་མཆིས་པས་མཚམས་ཀྱི་ནང་ན་མཆིས་པ་ལ་ཡོངས་སུ་དག་པ་
[74a.5]སྩལ་དུ་རུང་ངམ། ཨུ་པཱ་ལི་མི་རུང་ངོ་། །བཙུན་པ་མཚམས་ཀྱི་ནང་ན་མཆིས་པས་མཚམས་ཀྱི་སླད་རོལ་ན་མཆིས་པའི་ལས་བགྱིར་རུང་ངམ། ཨུ་པཱ་ལི་མི་རུང་ངོ་། །བཙུན་པ་མཚམས་ཀྱི་སླད་རོལ་ན་མཆིས་པས་མཚམས་ཀྱི་ནང་ན་མཆིས་པའི་ལས་བགྱིར་
[74a.6]རུང་ངམ། ཨུ་པཱ་ལི་མི་རུང་ངོ་། །བཙུན་པ་ལས་བགྱིད་པ་མཚམས་ཀྱི་ནང་ན་མཆིས་བཞིན་དུ་མཚམས་ཀྱི་སླད་རོལ་ན་མཆིས་པ་རྣམས་ལ་ལས་བགྱིར་རུང་ངམ། ཨུ་པཱ་ལི་མི་རུང་ངོ་། །བཙུན་པ་ལས་བགྱིད་པ་མཚམས་ཀྱི་སླད་རོལ་ན་མཆིས་བཞིན་དུ་མཚམས་ཀྱི་
[74a.7]ནང་ན་མཆིས་པ་རྣམས་ལ་ལས་བགྱིར་རུང་ངམ། ཨུ་པཱ་ལི་མི་རུང་ངོ་། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་དད་པ་ལེན་པའི་དགེ་སློང་གིས་དད་པ་བླངས་ནས་ནམ་མཁའ་ལ་མཆིས་ན་དད་པ་བླངས་པ་ཞེས་བགྱིའམ། མ་
[74b]
[74b.1]བླངས་པ་ཞེས་བགྱི། ཨུ་པཱ་ལི་མ་བླངས་པ་སྟེ། གདོད་ལོང་ཤིག །བཙུན་པ་མཚམས་སྔ་མ་མ་བཀྲོལ་བར་སླད་མ་དགུམ་དུ་རུང་ངམ། ཨུ་པཱ་ལི་མི་རུང་ངོ་། །གླེང་གཞིའི་ནང་ནས་སྒོ་དང་པོའི་མདོའི་ཚིགས་སུ་བཅད་པ་གསུམ་པའོ།། །།
[74b.2]འདུལ་བ་གཞུང་དམ་པ། བམ་པོ་སུམ་བཅུ་རྩ་གཅིག་པ། མདོར་ན། བསྐོར་བ་དང་ནི་འཇིག་པ་དང་། །ཤིང་དང་ས་ཡི་སྐྱེ་བ་དང་། །མི་འབྱུང་བ་དང་འབྱུང་བ་དང་། །འཆི་བ་ཡང་ནི་དེ་བཞིན་ནོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་
[74b.3]ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་པའི་ཚེ་ན། སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་མཚམས་ལ་མཚམས་ཀྱིས་བསྐོར་དུ་རུང་ངམ། ཨུ་པཱ་ལི་དཀྱིལ་འཁོར་དང་། ཆུས་བསྐོར་བ་དང་། དགེ་སློང་མའི་
[74b.4]དབྱར་མོ་ཁང་མ་གཏོགས་པར་གཞན་མི་རུང་ངོ་། །མཚམས་ལ་མཚམས་ཀྱིས་གཞིག་ཏུ་རུང་ངམ། ཨུ་པཱ་ལི་མི་རུང་ངོ་། །བཙུན་པ་རྣམ་པ་དུས་མཚམས་གཞིག་པར་འགྱུར། །ཨུ་པཱ་ལི་ལྔ་སྟེ། དགེ་འདུན་ཐམས་ཅད་ཀྱིས་བོར་ཏེ་དོང་བ་དང་། དགེ་འདུན་ཐམས་
[74b.5]ཅད་མཚན་འཕོས་པ་དང་། དགེ་འདུན་ཐམས་ཅད་སླར་བབས་པ་དང་། དགེ་འདུན་ཐམས་ཅད་དུས་བྱས་པ་དང་། གསོལ་བའི་ལས་དང་ལྔའོ། །བཙུན་པ་ཤིང་གཅིག་ལས་གཙུག་ལག་ཁང་གཉིས་ཀྱི་མཚམས་དགུམ་དུ་རུང་ངམ། ཨུ་པཱ་ལི་རུང་ངོ་། །དེ་བཞིན་
[74b.6]དུ་གཙུག་ལག་ཁང་གསུམ་མམ་བཞི་ཡང་རུང་སྟེ། ཤིང་ཉིད་ནི་གཅལ་བར་བྱོས་ཤིག །སངས་རྒྱས་བཅོམ་ལྡན་འདས་གཞོངས་ཀ་ཤིར་སྤྱད་པ་སྤྱོད་པ་ན་གནས་གཞན་ཞིག་ཏུ་འཛུམ་པ་མཛད་དོ། །ཆོས་ཉིད་ཀྱིས་ནམ་སངས་རྒྱས་བཅོམ་ལྡན་འདས་འཛུམ་པ་མཛད་པ་
[74b.7]དེའི་ཚེ་འོད་སྔོན་པོ། སེར་པོ། དམར་པོ། དཀར་པོའི་རྣམས་ཞལ་ནས་འབྱུང་སྟེ། ཁ་ཅིག་ནི་འོག་ཏུ་འགྲོ། ཁ་ཅིག་ནི་སྟེང་དུ་འགྲོ། འོག་ཏུ་སོང་བ་དེ་རྣམས་ནི་སེམས་ཅན་དམྱལ་བ་ཡང་འཚོ་དང་། ཐིག་ནག་པོ་དང་། ཀུན་དམྱལ་དང་། འོ་དོད་འབོད་པ་དང་། 
[75a]
[75a.1]འོ་དོད་འབོད་པ་ཆེན་པོ་དང་། འཚིག་པ་དང་། རབ་ཏུ་འཚིག་པ་དང་། བསྟིར་མེད་པ་དང་། ཆུ་བུར་དང་། རྒྱུན་དུ་ཆུ་བུར་དང་། ཨ་ཏ་ཏ་དང་། ཧ་ཧ་པ་དང་། ཧུ་ཧུ་པ་དང་། ཨུཏྤལ་ལྟ་བུ་དང་། པད་མ་ལྟ་བུ་དང་། པད་མ་ཆེན་པོ་ལྟ་བུ་
[75a.2]རྣམས་སུ་ཕྱིན་ནས། གང་ཚ་བའི་སེམས་ཅན་དམྱལ་བ་དེ་དག་ལ་བབ་ན་བསིལ་བར་གྱུར། གྲང་བའི་སེམས་ཅན་དམྱལ་བ་དེ་དག་ལ་བབ་ན་དྲོ་བར་གྱུར་ཏེ། དེས་སེམས་ཅན་དེ་དག་ལ་གནོད་པ་ནི་བདེ་བའི་ཁྱད་པར་དུ་གྱུར་པ་དང་། དེ་དག་འདི་སྙམ་དུ་ཀྱེ་ཅི་བདག་
[75a.3]ཅག་འདི་ནས་ཤི་འཕོས་སམ། འོན་ཏེ་གཞན་དུ་སྐྱེས་སྙམ་དུ་བསམས་པ་དང་། དེ་དག་དད་པ་བསྐྱེད་པའི་ཕྱིར་བཅོམ་ལྡན་འདས་ཀྱིས་སྤྲུལ་པ་བཏང་ངོ་། །དེ་དག་གིས་སྤྲུལ་པ་མཐོང་བ་དང་འདི་སྙམ་དུ་ཀྱེ་བདག་ཅག་འདི་ནས་ཤི་འཕོས་པ་ཡང་མེད། གུད་
[75a.4]དུ་སྐྱེས་པ་ཡང་མ་ཡིན་གྱི། སྔོན་མ་མཐོང་བའི་སེམས་ཅན་འདིའི་མཐུས་ན། བདག་ཅག་གནོད་པ་ལས་བདེ་བའི་ཁྱད་པར་དུ་གྱུར་ཏོ་སྙམ་བསམས་ནས་དེ་དག་སྤྲུལ་པ་ལ་སེམས་དད་པར་གྱུར་ནས། སེམས་ཅན་དམྱལ་བའི་གནོད་པའི་ལས་མེད་པར་གྱུར་ཏེ། 
[75a.5]གང་དུ་བདེན་པ་རྣམས་ཀྱི་སྣོད་དུ་གྱུར་པ་དེར་ལྷ་དང་མིའི་ནང་དུ་མཚམས་འཛིན་པར་གྱུར་ཏོ། །གང་སྟེང་དུ་སོང་བ་དེ་ནི་རྒྱལ་ཆེན་བཞིའི་ལྷ་དང་སུམ་བཅུ་རྩ་གསུམ་དང་། མཚེ་མ་དང་། དགའ་ལྡན་དང་། འཕྲུལ་དགའ་དང་། གཞན་འཕྲུལ་དབང་བྱེད་དང་། 
[75a.6]ཚངས་རིས་དང་། ཚངས་ལྷ་ཉེ་ཕན་དང་། ཚངས་ཆེན་དང་། སྣང་བ་དང་། ཚད་མེད་སྣང་བ་དང་། ཀུན་སྣང་དང་བ་དང་། ཆུང་དགེ་དང་། ཚད་མེད་དགེ་བ་དང་། དགེ་རྒྱས་དང་། སྤྲིན་མེད་དང་། བསོད་ནམས་འཕེལ་དང་། འབྲས་བུ་ཆེ་དང་། མི་ཆེ་
[75a.7]བ་དང་། མི་གདུང་བ་དང་། ཤིན་ཏུ་མཐོང་བ་དང་། གྱ་ནོམ་སྣང་བ་དང་། འོག་མིན་ལ་སོགས་པར་སོང་ནས་མི་རྟག་པ་དང་། སྡུག་བསྔལ་བ་དང་། སྟོང་པ་དང་། བདག་མེད་པ་བརྗོད་ཅིང་ཚིགས་སུ་བཅད་པ་གཉིས་ཀྱང་བརྗོད་དོ། །འབྱུང་བར་བྱ་ཕྱིར་
[75b]
[75b.1]བརྩམ་པར་བྱོས། །སངས་རྒྱས་བསྟན་ལ་བརྩོན་པར་བྱོས། །འདམ་བུའི་ཁྱིམ་ལ་གླང་ཆེན་བཞིན། །འཆི་བདག་སྡེ་རྣམས་གཞོམ་པར་བྱོས། །གང་ཞིག་རབ་ཏུ་བག་ཡོད་པར། །ཆོས་འདུལ་འདི་ལ་སྤྱོད་འགྱུར་བ། །སྐྱེ་བའི་འཁོར་བ་རབ་སྤངས་
[75b.2]ནས། །སྡུག་བསྔལ་ཐ་མར་འབྱིན་པར་འགྱུར། །དེ་ནས་འོད་ཟེར་དེ་དག་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་བསྐོར་ནས་སླར་བཅོམ་ལྡན་འདས་ཀྱི་སླད་བཞིན་དུ་འབྲང་ཞིང་དོང་ངོ་། །དེ་སྟེ་བཅོམ་ལྡན་འདས་ཀྱིས་འདས་པའི་ལས་ལུང་སྟོན་པར་
[75b.3]བཞེད་ན་ནི་བཅོམ་ལྡན་འདས་ཀྱི་སྣམ་ལོགས་སུ་མི་སྣང་བར་འགྱུར་རོ། །མ་འོངས་པའི་ལས་ལུང་སྟོན་པར་བཞེད་ན་ནི་མདུན་དུ་མི་སྣང་བར་འགྱུར་རོ། །སེམས་ཅན་དམྱལ་བར་ལུང་སྟོན་པར་བཞེད་ན་ནི་ཞབས་ཀྱི་མཐིལ་དུ་མི་སྣང་བར་འགྱུར་རོ། །བྱོལ་སོང་
[75b.4]དུ་སྐྱེ་བར་ལུང་སྟོན་པར་བཞེད་ན་ནི་ཞབས་ཀྱི་རྟིང་པར་མི་སྣང་བར་འགྱུར་རོ། །ཡི་དགས་སུ་སྐྱེ་བར་ལུང་སྟོན་པར་བཞེད་ན་ནི་ཞབས་ཀྱི་མཐེ་བོར་མི་སྣང་བར་འགྱུར་རོ། །མིར་སྐྱེ་བར་ལུང་སྟོན་པར་བཞེད་ན་ནི་པུས་མོ་གཉིས་སུ་མི་སྣང་བར་འགྱུར་རོ། །སྟོབས་
[75b.5]ཀྱི་འཁོར་ལོས་སྒྱུར་བར་ལུང་སྟོན་པར་བཞེད་ན་ནི་ཕྱག་གཡོན་པའི་མཐིལ་དུ་མི་སྣང་བར་འགྱུར་རོ། །འཁོར་ལོས་སྒྱུར་བའི་རྒྱལ་པོར་ལུང་སྟོན་པར་བཞེད་ན་ནི་ཕྱག་གཡས་པའི་མཐིལ་དུ་མི་སྣང་བར་འགྱུར་རོ། །ལྷར་སྐྱེ་བར་ལུང་སྟོན་པར་བཞེད་ན་ནི་ལྟེ་བར་མི་སྣང་
[75b.6]བར་འགྱུར་རོ། །ཉན་ཐོས་པའི་བྱང་ཆུབ་ཏུ་ལུང་སྟོན་པར་བཞེད་ན་ནི་ཞལ་དུ་མི་སྣང་བར་འགྱུར་རོ། །རང་བྱང་ཆུབ་ཏུ་ལུང་སྟོན་པར་བཞེད་ན་ནི་མཛོད་སྤུར་མི་སྣང་བར་འགྱུར་རོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་སྟོན་པར་བཞེད་ན་ནི་
[75b.7]གཙུག་ཏོར་དུ་མི་སྣང་བར་འགྱུར་རོ། །དེ་ནས་འོད་ཟེར་དེ་དག་བཅོམ་ལྡན་འདས་ལ་ལན་གསུམ་དུ་བསྐོར་བ་བྱས་ནས་བཅོམ་ལྡན་འདས་ཀྱི་གཙུག་ཏོར་དུ་མི་སྣང་བར་གྱུར་ཏོ། །དེ་ནས་ཚེ་དང་ལྡན་པ་ཀུན་དགའ་བོས་ཐལ་མོ་གཉིས་སྦྱར་ཏེ། བཅོམ་ལྡན་
[76a]
[76a.1]འདས་ལ་གསོལ་པ། ཁ་དོག་སྣ་ཚོགས་དུ་མ་སྟོང་། །ཞལ་ནས་བྱུང་བ་མང་པོ་སྟེ། །ཕྱོགས་ཀུན་དེས་ནི་སྣང་གྱུར་པ། །ཉི་མ་ཇི་ལྟར་ཤར་བ་བཞིན། །ཚིགས་སུ་བཅད་དེ་ཡང་སྨྲས་པ། རྒོད་དང་ཞུམ་ལས་རྣམ་བྲལ་ང་རྒྱལ་སྤངས། །སངས་
[76a.2]རྒྱས་སྐྱེ་བོ་མཆོག་གི་རྒྱུར་གྱུར་པ། །རྐྱེན་མེད་དུང་དང་པད་མོའི་རྩ་ལྟར་དཀར། །རྒྱལ་བ་དགྲ་ཐུལ་འཛུམ་པ་ཉེ་བར་སྟོན་མི་མཛད། །དེ་ཚེ་རང་གིས་མཁྱེན་ཅིང་བློ་བརྟན་པ། །རྒྱལ་དབང་ཉན་པ་ཐོས་སུ་རེ་བའི་རྣམས། །ཐུབ་པའི་ཁྱུ་མཆོག་བརྟན་པའི་གསུང་
[76a.3]རབ་ཀྱིས། །ཐེ་ཚོམ་སྐྱེས་པ་དགེ་བས་བསལ་བར་མཛོད། །རྒྱ་མཚོ་ལས་ནི་རི་རྒྱལ་བརྟན་པ་བཞིན། །ཡང་དག་མགོན་པོས་རྒྱུ་མེད་འཛུམ་མི་སྟེན། །བརྟན་པས་གང་ཕྱིར་འཛུམ་པ་ཉེར་བསྟན་པ། །དེ་ནི་སྐྱེ་བོ་མང་པོ་ཐོས་པར་འཚལ། །བཙུན་པ་དེ་བཞིན་
[76a.4]གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ནི་རྒྱུ་མ་མཆིས་རྐྱེན་མ་མཆིས་པར་འཛུམ་པར་མི་མཛད་ན། བཙུན་པ་ཅིའི་རྒྱུ་ཅིའི་རྐྱེན་གྱིས་ན་འཛུམ་པ་མཛད། ཀུན་དགའ་བོ་དེ་ནི་དེ་བཞིན་ནོ། །དེ་ནི་དེ་བཞིན་ཏེ། དེ་བཞིན་གཤེགས་པ་དགྲ་བཅོམ་
[76a.5]པ་ཡང་དག་པར་རྫོགས་པའི་སངས་རྒྱས་རྒྱུ་མེད་རྐྱེན་མེད་པར་འཛུམ་པ་མི་མཛད་དོ། །ཀུན་དགའ་བོ་ཕྱོགས་འདིར་ཡང་དག་པར་རྫོགས་པའི་སངས་རྒྱས་འོད་སྲུང་བཞུགས་ནས་ཆོས་བསྟན་ཏོ། །དེ་ནས་ཚེ་དང་ལྡན་པ་ཀུན་དགའ་བོ་རིངས་ཤིང་མྱུར་བར་སྟོད་གཡོགས་
[76a.6]བཞི་ལྟབ་ཏུ་བལྟབ་སྟེ་བཏིང་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་གདན་བཏིང་བ་འདི་ལ་བཞུགས་པར་གསོལ། གནས་འདིར་ཡང་དག་པར་རྫོགས་པའི་སངས་རྒྱས་འོད་སྲུང་དང་། ད་ལྟར་གྱི་བཅོམ་ལྡན་འདས་དང་ཡང་དག་
[76a.7]པར་རྫོགས་པའི་སངས་རྒྱས་གཉིས་བཞུགས་པར་འགྱུར་རོ་ཞེས་གསོལ་པ་དང་། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །ལེགས་སོ་ཀུན་དགའ་བོ་ངས་མ་སྨྲས་པར་ཁྱོད་ཀྱིས་ཤེས་པ་ནི་ལེགས་སོ་ཞེས་
[76b]
[76b.1]གསུངས་ནས་གདན་བཏིང་བ་དེ་ལ་བཞུགས་སོ། །བཞུགས་ནས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ་ཕྱོགས་འདི་ནི་ཡང་དག་པར་རྫོགས་པའི་སངས་རྒྱས་འོད་སྲུང་གི་གཙུག་ལག་ཁང་ངོ་། །འདི་ནི་འཆག་སའོ། །འདི་ནི་སྟེགས་
[76b.2]བུའོ། །འདི་ནི་སྒོ་ཁང་ངོ་། །འདི་ནི་ཞབས་འཁྲུ་བའི་སའོ། །འདི་ནི་བསྲོ་ཁང་ངོ་། །འདི་ནི་རུང་བའི་ཁང་པའོ། །འདི་ནི་དུགས་ཁང་ངོ་། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་རུང་བའི་ས་ཞེས་ཀྱང་བགྱི་
[76b.3]མི་རུང་བའི་ས་ཞེས་ཀྱང་བགྱི་ན། བཙུན་པ་ཇི་ཙམ་གྱིས་ན་རུང་བའི་སར་རིག་པར་བགྱི། ཨུ་པཱ་ལི་དམ་པའི་ཆོས་ཡོད་པའི་ཚེ་རུང་བ་དང་མི་རུང་བར་འགྱུར། དམ་པའི་ཆོས་ཞིག་པར་གྱུར་ན་ཐམས་ཅད་ཀྱང་རུང་བའོ། །བཙུན་པ་ཇི་ཙམ་གྱིས་ན་དམ་པའི་ཆོས་
[76b.4]མཆིས་པ་ཞེས་བགྱི། ཇི་ཙམ་གྱིས་ན་ཞིག་པ་ཞེས་བགྱི། ཨུ་པཱ་ལི་ཇི་སྲིད་དུ་ལས་བྱེད་ཅིང་ནན་ཏན་བྱེད་པ་ཡང་ཡོད་པའི་བར་དུ་སྟེ། ལས་བྱེད་ལ་ནན་ཏན་བྱེད་པ་ཡང་ཡོད་ན་དམ་པའི་ཆོས་ཡོད་པ་ཞེས་བྱའོ། །ལས་ཀྱང་མི་བྱེད་ལ་ནན་ཏན་བྱེད་པ་དག་
[76b.5]ཀྱང་མེད་ན་དེ་ནི་དམ་པའི་ཆོས་ཞིག་པ་ཞེས་བྱའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་མཚམས་ཀྱི་ནང་ན་རྒྱལ་བ་བཞུགས་བཞིན་ལས་བགྱིར་རུང་ངམ། ཨུ་པཱ་ལི་རུང་ངོ་། །རྒྱལ་བས་གྲངས་སུ་བསྐངས་ལ་ལས་བགྱིར་
[76b.6]རུང་ངམ། ཨུ་པཱ་ལི་མི་རུང་ངོ་། །དེ་ཅིའི་ཕྱིར་ཞེ་ན། ཨུ་པཱ་ལི་སངས་རྒྱས་དཀོན་མཆོག་ཀྱང་གཞན། དགེ་འདུན་དཀོན་མཆོག་ཀྱང་གཞན་ནོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་མི་བསྐྱེད་པའི་མཚམས་བསྐྱེད་དུ་རུང་
[76b.7]ངམ། ཨུ་པཱ་ལི་མི་རུང་ངོ་། །བཙུན་པ་ཇི་ཙམ་གྱིས་ན་མཚམས་བསྐྱེད་དུ་མི་རུང་བ་ཞེས་བགྱི། ཨུ་པཱ་ལི་གསུམ་གྱིས་ཏེ། དཀྱིལ་འཁོར་དང་། ཆུས་བསྐོར་བ་དང་། མཚམས་ཀྱི་ནང་ངོ་། །བཙུན་པ་ཆུ་ཀླུང་འབབ་པའི་ཕ་རོལ་ཏུ་མཚམས་དགུམ་དུ་དུང་
[77a]
[77a.1]ངམ། ཨུ་པཱ་ལི་མི་རུང་ངོ་། །དེ་སྟེ་ཟམ་པ་བརྟན་པོ་ཞིག་ཡོད་ན་རུང་ངོ་། །དེ་སྟེ་བཙུན་པ་ཟམ་པ་ཆད་དམ་ཞིག་པར་གྱུར་ན། ཇི་ཙམ་གྱིས་ན་མི་འཇིག་པ་ཞེས་བགྱི། ཨུ་པཱ་ལི་སླར་ཡང་བཅིང་བར་བྱ་བའི་སེམས་ཡོད་ན་ཞག་བདུན་དུ་འཇིག་
[77a.2]པར་མི་འགྱུར་རོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་དགེ་སློང་གིས་མཚམས་འགུམ་པའི་ཚེ་ལས་བྱེད་པའི་དགེ་སློང་གུམ་སྟེ། དུས་བགྱིས་ན་བཀུམ་པ་ཞེས་བགྱིའམ་མ་བཀུམ་པ་ཞེས་བགྱི། ཨུ་པཱ་ལི་མཚན་
[77a.3]མ་རྣམས་བརྗོད་ལ་ལས་ཀྱང་མང་དུ་བྱས་ན་བཅད་པ་ཞེས་བྱའོ། །བཟློག་པ་ནི་མ་བཅད་པའོ། །བཙུན་པ་དགེ་སློང་མའི་མཚམས་གཅོད་པའི་ཚེ་ལས་བགྱིད་པའི་དགེ་སློང་མ་གུམ་སྟེ། དུས་བགྱིས་ན་བཀུམ་པ་ཞེས་བགྱིའམ་མ་བཀུམ་པ་ཞེས་བགྱི། དེ་སྟེ་ཨུ་
[77a.4]པཱ་ལི་མཚན་མ་རྣམས་བརྗོད་ལ་ལས་ཀྱང་མང་དུ་བྱས་ན་བཅད་པ་ཞེས་བྱའོ། །བཟློག་པ་ནི་མ་བཅད་པ་ཞེས་བྱའོ། །གླེང་གཞིའི་ནང་ནས་སྒོ་དང་པོའི་མདོའི་ཚིགས་སུ་བཅད་པ་བཞིའོ།། །།མདོར་ན། ས་དང་ནམ་མཁར་ལས་བྱ་བ། །མཚམས་དང་
[77a.5]ཡོངས་སུ་དག་པ་དང་། །གནས་གཅིག་འདུག་པའི་དགེ་སློང་གིས། །ལས་རྣམས་ཀུན་ལ་བལྟ་བའོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་པའི་ཚེ་སངས་རྒྱས་བཅོམ་ལྡན་འདས་
[77a.6]ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་ས་ལ་མཆིས་པ་དག་གིས་ས་ལ་མཆིས་པ་དག་དང་ལྷན་ཅིག་ཏུ་ལས་བགྱིར་རུང་ངམ། ཨུ་པཱ་ལི་མི་རུང་ངོ་། །དད་པ་བྱིན་པ་ནི་རུང་སྟེ། དེ་སྟེ་ས་ལ་གནས་པས་གྲངས་སུ་ཚང་ལ་ས་ལ་གནས་པའི་རྣམས་ལས་དད་
[77a.7]པ་ཡང་བླངས་པར་གྱུར་པའོ། །བཙུན་པ་ས་ལ་མཆིས་པས་རྩིག་པ་ལ་མཆིས་པ་དང་ལྷན་ཅིག་ཏུ་ལས་བགྱིར་རུང་ངམ། ཨུ་པཱ་ལི་མི་རུང་ངོ་། །དད་པ་བྱིན་པ་ནི་རུང་སྟེ། དེ་སྟེ་ས་ལ་གནས་པ་དག་མང་པོར་ཚང་ལ་རྩིག་པ་ལ་གནས་པའི་རྣམས་ལས་དད་པ་ཡང་
[77b]
[77b.1]བླངས་པར་གྱུར་པའོ། །ས་ལ་མཆིས་པ་དག་གིས་ཤིང་ལ་མཆིས་པ་དག་དང་ལྷན་ཅིག་ཏུ་ལས་བགྱིར་རུང་ངམ། ཨུ་པཱ་ལི་མི་རུང་ངོ་། །དད་པ་བྱིན་པ་ནི་རུང་སྟེ། དེ་སྟེ་ས་ལ་གནས་པ་དག་མང་པོར་ཚང་ལ་ཤིང་ལ་གནས་པ་རྣམས་ལས་དད་པ་ཡང་བླངས་པར་
[77b.2]གྱུར་པའོ། །བཙུན་པ་ས་ལ་མཆིས་པ་དག་གིས་ནམ་མཁའ་ལ་མཆིས་པ་དག་དང་ལྷན་ཅིག་ཏུ་ལས་བགྱིར་རུང་ངམ། ཨུ་པཱ་ལི་མི་རུང་ངོ་། །བཙུན་པ་རྩིག་པའི་སྟེང་ན་མཆིས་པ་དག་གིས་རྩིག་པའི་སྟེང་ན་མཆིས་པ་དག་དང་ལྷན་ཅིག་ཏུ་ལས་བགྱིར་རུང་ངམ། 
[77b.3]ཨུ་པཱ་ལི་མི་རུང་ངོ་། །དད་པ་བྱིན་ན་རུང་སྟེ། དེ་སྟེ་རྩིག་པའི་སྟེང་ན་གནས་པ་དག་གྲངས་སུ་ཚང་ལ་རྩིག་པའི་སྟེང་ན་གནས་པའི་རྣམས་ལས་དད་པ་ཡང་བླངས་པར་གྱུར་པའོ། །བཙུན་པ་རྩིག་པའི་སྟེང་ན་མཆིས་པ་དག་གིས་ས་ལ་མཆིས་པ་དག་དང་
[77b.4]ལྷན་ཅིག་ཏུ་ལས་བགྱིར་རུང་ངམ། ཨུ་པཱ་ལི་མི་རུང་ངོ་། །དད་པ་བྱིན་པ་ནི་རུང་སྟེ། དེ་སྟེ་རྩིག་པའི་སྟེང་ན་གནས་པ་དག་གིས་གྲངས་སུ་ཚང་ལ་ས་ལ་གནས་པའི་རྣམས་ལས་དད་པ་ཡང་བླངས་པར་གྱུར་ནའོ། །བཙུན་པ་རྩིག་པའི་སྟེང་ན་མཆིས་པ་དག་གིས་
[77b.5]ཤིང་གི་སྟེང་ན་མཆིས་པ་དག་དང་ལྷན་ཅིག་ཏུ་ལས་བགྱིར་རུང་ངམ། ཨུ་པཱ་ལི་མི་རུང་ངོ་། །དད་པ་བྱིན་ན་རུང་སྟེ། དེ་སྟེ་རྩིག་པ་ལ་གནས་པ་དག་གྲངས་སུ་ཚང་ལ་ཤིང་གི་སྟེང་ན་གནས་པ་རྣམས་ལས་དད་པ་ཡང་བླངས་པར་གྱུར་པའོ། །བཙུན་པ་རྩིག་པའི་
[77b.6]སྟེང་ན་མཆིས་པ་དག་གིས་ནམ་མཁའ་ལ་མཆིས་པ་དག་དང་ལྷན་ཅིག་ཏུ་ལས་བགྱིར་རུང་ངམ། ཨུ་པཱ་ལི་མི་རུང་ངོ་། །བཙུན་པ་ཤིང་ལ་མཆིས་པ་དག་གིས་ཤིང་ལ་མཆིས་པ་དག་དང་ལྷན་ཅིག་ཏུ་ལས་བགྱིར་རུང་ངམ། ཨུ་པཱ་ལི་མི་རུང་ངོ་། །དད་པ་བྱིན་ན་
[77b.7]རུང་སྟེ། དེ་སྟེ་ཤིང་ལ་གནས་པ་དག་གྲངས་སུ་བསྐངས་ལ་ཤིང་ལ་གནས་པའི་རྣམས་ལས་དད་པ་ཡང་བླངས་པར་གྱུར་པའོ། །ཤིང་ལ་མཆིས་པ་དག་གིས་ས་ལ་མཆིས་པ་དག་དང་ལྷན་ཅིག་ཏུ་ལས་བགྱིར་རུང་ངམ། ཨུ་པཱ་ལི་མི་རུང་ངོ་། །དད་པ་
[78a]
[78a.1]བྱིན་ན་རུང་སྟེ། དེ་སྟེ་ཤིང་ལ་གནས་པ་དག་གིས་གྲངས་སུ་བསྐངས་ལ་ས་ལ་གནས་པ་རྣམས་ལས་དད་པ་ཡང་བླངས་པར་གྱུར་པའོ། །བཙུན་པ་ཤིང་ལ་གནས་པ་དག་གིས་རྩིག་པ་ལ་མཆིས་པ་དག་དང་ལྷན་ཅིག་ཏུ་ལས་བགྱིར་རུང་ངམ། ཨུ་
[78a.2]པཱ་ལི་མི་རུང་ངོ་། །དེ་སྟེ་ཤིང་ལ་གནས་པ་དག་གིས་གྲངས་སུ་བསྐངས་ལ་ས་ལ་གནས་པའི་རྣམས་ལས་དད་པ་ཡང་བླངས་པར་གྱུར་ནའོ། །བཙུན་པ་ཤིང་ལ་མཆིས་པ་དག་གིས་ནམ་མཁའ་ལ་མཆིས་པ་དག་དང་ལྷན་ཅིག་ཏུ་ལས་བགྱིར་རུང་ངམ། 
[78a.3]ཨུ་པཱ་ལི་མི་རུང་ངོ་། །བཙུན་པ་ནམ་མཁའ་ལ་མཆིས་པ་དག་གིས་ནམ་མཁའ་ལ་མཆིས་པ་དག་དང་ལྷན་ཅིག་ཏུ་ལས་བགྱིར་རུང་ངམ། ཨུ་པཱ་ལི་མི་རུང་ངོ་། །བཙུན་པ་ནམ་མཁའ་ལ་མཆིས་པ་དག་གིས་ས་ལ་མཆིས་པ་དག་དང་ལྷན་ཅིག་ཏུ་ལས་
[78a.4]བགྱིར་རུང་ངམ། ཨུ་པཱ་ལི་མི་རུང་ངོ་། །བཙུན་པ་ནམ་མཁའ་ལ་མཆིས་པ་དག་གིས་རྩིག་པ་ལ་མཆིས་པ་དག་དང་ལྷན་ཅིག་ཏུ་ལས་བགྱིར་རུང་ངམ། ཨུ་པཱ་ལི་མི་རུང་ངོ་། །བཙུན་པ་ནམ་མཁའ་ལ་མཆིས་པ་དག་གིས་ཤིང་ལ་མཆིས་པ་དག་དང་
[78a.5]ལྷན་ཅིག་ཏུ་ལས་བགྱིར་རུང་ངམ། ཨུ་པཱ་ལི་མི་རུང་ངོ་། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བཅོམ་ལྡན་འདས་ཀྱིས་འདུལ་བ་འདིའི་དཀྱིལ་འཁོར་ལས་ལས་བརྒྱ་རྩ་གཅིག་ཏུ་གསུངས་པ། བཙུན་པ་ལས་
[78a.6]བརྒྱ་རྩ་གཅིག་པ་དེའི་ནང་ནས་ལས་དུས་ན་དད་པ་དང་བཅས་པར་འགྱུར། དུས་ན་དད་པ་མ་མཆིས་པར་འགྱུར། ཨུ་པཱ་ལི་ཐམས་ཅད་ཀྱང་དད་པ་དང་བཅས་པ་སྟེ། མཚམས་བཅད་པ་ནི་མ་གཏོགས་སོ། །བཙུན་པ་རྫུ་འཕྲུལ་ལམ་སྒྱུ་མས་མཚམས་
[78a.7]དགུམ་དུ་རུང་ངམ། ཨུ་པཱ་ལི་མི་རུང་སྟེ། དེ་ཅིའི་ཕྱིར་ཞེ་ན། ཨུ་པཱ་ལི་རྫུ་འཕྲུལ་དང་སྒྱུ་མ་ལ་ནི་ཐ་སྙད་དུ་གདགས་པ་མེད་དོ། །བཙུན་པ་གཟའ་དང་། འོད་ཟེར་དང་། ཉི་མ་དང་། ཟླ་བ་དང་། སྐར་མ་རྣམས་ཀྱིས་མཚམས་དགུམ་དུ་རུང་ངམ། 
[78b]
[78b.1]ཨུ་པཱ་ལི་མི་རུང་སྟེ། དེ་ཅིའི་ཕྱིར་ཞེ་ན། ཨུ་པཱ་ལི་གཟའ་དང་། འོད་ཟེར་དང་། ཉི་མ་དང་། ཟླ་བ་དང་། སྐར་མ་རྣམས་མི་བརྟན་པའི་ཕྱིར་རོ། །བཙུན་པ་ཆུ་རླབས་ཀྱིས་མཚམས་དགུམ་དུ་རུང་ངམ། ཨུ་པཱ་ལི་མི་རུང་སྟེ། དེ་ཅིའི་ཕྱིར་ཞེ་ན། ཨུ་
[78b.2]པཱ་ལི་ཆུ་རླབས་ནི་མི་བརྟན་པའི་ཕྱིར་རོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་ཡོངས་སུ་དག་པ་ལེན་པའི་དགེ་སློང་གིས་ཡོངས་སུ་དག་པ་བླངས་ནས་སྟེང་གི་ནམ་མཁའ་ལས་མཆིས་ན་དེས་ཡོངས་སུ་དག་པ་བླངས་
[78b.3]པ་ཞེས་བགྱིའམ། ཨུ་པཱ་ལི་མ་བླངས་པ་སྟེ། གདོད་བླང་དགོས་སོ། །བཙུན་པ་ལས་བགྱིད་པ་གཅིག་གིས་ལས་ཀྱི་ཚིག་ཀྱང་གཅིག་གསོལ་བ་ཡང་གཅིག་གིས་གནས་བཞིར་སྡེ་བཞི་ལ་ལས་བགྱིར་རུང་ངམ། ཨུ་པཱ་ལི་རུང་སྟེ། དེ་སྟེ་གནས་བཞིར་
[78b.4]དགེ་སློང་གསུམ་གསུམ་གནས་ལ། གསོལ་བ་དང་ལས་ཀྱང་མངོན་དུ་གྱུར་ཅིང་དེར་གསོལ་བར་བྱེད་པའི་དགེ་སློང་གིས་གནས་བཞིའི་མཚམས་སུ་སབ་མོའམ། རེ་ལྡེའམ། ཁྲི་འམ། གཞན་དག་ཀྱང་རུང་། དེས་མནན་ཏེ་དེའི་སྟེང་དུ་འདུག་ནས་ལས་བྱའོ། །
[78b.5]ལས་བྱེད་པ་དེ་ཉིད་དེ་དག་གི་གྲངས་སུ་སྐོང་བའོ། །བཙུན་པ་དགེ་སློང་གཅིག་གིས་གནས་གཅིག་ཏུ་མཆིས་ལ་གནས་བཞིར་ལས་བགྱིར་རུང་ངམ། ཨུ་པཱ་ལི་རུང་སྟེ། དེ་ཡང་གནས་བཞིར་འདི་ལྟ་སྟེ། བསྡིགས་པའི་ལས་དང་། སྨད་པ་དང་། བསྐྲད་
[78b.6]པ་དང་། སླར་བསྡུམ་པ་དང་། མ་མཐོང་བའི་ཕྱིར་སྤང་བ་དང་། སླར་ལས་མི་བྱེད་པས་སྤང་བའི་ལས་དང་། སྡིག་པ་ལ་ལྟ་བ་སླར་མ་བཏང་བས་སྤང་བའི་ལས་དང་། ཆད་པའི་ལས་དེ་རྣམས་ལ་མངོན་དུ་གནས་པར་གྱུར་ལ། ལས་བྱེད་པའི་དགེ་སློང་གིས་
[78b.7]གནས་བཞིའི་མཚམས་སབ་མོའམ་རེ་ལྡེས་མནན་ཏེ་འདུག་པའོ། །གླེང་གཞིའི་སྒོ་དང་པོའི་ཚིགས་སུ་བཅད་པ་ལྔ་པའོ།། །།མདོར་ན། ཕྱེད་དང་གསུམ་ལས་འདས་པ་དང་། །ཕྱེད་དང་གསུམ་ཡང་རི་ཡི་སྟེང་། །དགེ་འདུན་བྱེ་བ་སྐྱ་རེངས་དང་། །
[79a]
[79a.1]མཚམས་ཀྱི་ནང་དུ་བྱིན་གྱིས་བརླབས། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེ་ནས་སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་
[79a.2]བཅོམ་ལྡན་འདས་ཀྱིས་མཚམས་ཆེན་པོ་ཆོད་ཅིག་ཅེས་གསུངས་ན། བཙུན་པ་མཚམས་ཆེན་པོ་དེའི་ཚད་ཇི་ཙམ་ལགས། ཨུ་པཱ་ལི་དཔག་ཚད་ཕྱེད་དང་གསུམ་མོ། །བཙུན་པ་ཕྱེད་དང་གསུམ་ཕན་ཆད་ཀྱང་མཚམས་ཞེས་བགྱིའམ། ཨུ་པཱ་ལི་མ་ཡིན་ཏེ། དཔག་
[79a.3]ཚད་ཕྱེད་དང་གསུམ་ཚུན་ཆད་མཚམས་སོ། །བཙུན་པ་འོག་གི་ཁམས་ཀྱི་མཚམས་གང་ལགས། ཨུ་པཱ་ལི་ཇི་ཙམ་ཆུ་ལ་ཐུག་པར་གྱུར་པའི་བར་དུའོ། །བཙུན་པ་དཔག་ཚད་ཕྱེད་དང་གསུམ་ལས་འདས་ཏེ། ཆུ་ལ་ཐུག་པར་གྱུར་ན་ཅི་དེ་ཡང་མཚམས་ཞེས་
[79a.4]བགྱིའམ། ཨུ་པཱ་ལི་མ་ཡིན་ནོ། །དཔག་ཚད་ཕྱེད་དང་གསུམ་ཚུན་ཆད་ནི་མཚམས་ཡིན་གྱི། དེ་ཕན་ཆད་ནི་མཚམས་མ་ཡིན་ནོ། །བཙུན་པ་སྟེང་གི་ཁམས་སུ་མཚམས་གང་ལགས། ཨུ་པཱ་ལི་ཇི་ཙམ་ཤིང་གི་རྩེ་མོ་འམ་རྩིག་པའི་སྟེང་ལ་ཐུག་པར་
[79a.5]གྱུར་པའི་བར་དུའོ། །བཙུན་པ་དཔག་ཚད་ཕྱེད་དང་གསུམ་ཕན་ཆད་ཀྱི་ཤིང་གི་རྩེ་མོ་འམ། རྩིག་པའི་སྟེང་དུ་གྱུར་ན་ཅི་དེ་ཡང་མཚམས་ཞེས་བགྱིའམ། ཨུ་པཱ་ལི་མ་ཡིན་ནོ། །ཨུ་པཱ་ལི་དཔག་ཚད་ཕྱེད་དང་གསུམ་ཚུན་ཆད་ནི་མཚམས་སོ། །དེ་ཕན་
[79a.6]ཆད་ནི་མཚམས་མ་ཡིན་ནོ། །བཙུན་པ་རིའི་མཚམས་གང་ལགས། ཨུ་པཱ་ལི་ཇི་ཙམ་ཆུས་བསྐོར་བ་ལ་ཐུག་པའི་བར་དུའོ། །བཙུན་པ་དཔག་ཚད་ཕྱེད་དང་གསུམ་ཕན་ཆད་གཅིག་ཏུ་ཆུས་བསྐོར་བར་གྱུར་ན་ཅི་དེ་ཡང་མཚམས་ཞེས་བགྱིའམ། ཨུ་པཱ་ལི་
[79a.7]མ་ཡིན་ནོ། །ཨུ་པཱ་ལི་དཔག་ཚད་ཕྱེད་དང་གསུམ་ཚུན་ཆད་ནི་མཚམས་སོ། །དེ་ཕན་ཆད་ནི་མཚམས་མ་ཡིན་ནོ། །བཙུན་པ་དབྱར་གྱི་ནང་དུ་དགེ་འདུན་བྱེ་སྟེ། དེ་ན་དགེ་སློང་ཞིག་ཞག་བདུན་དུ་བྱིན་གྱིས་བརླབས་ཏེ། བདག་ཆོས་ལ་ཕྱོགས་པར་
[79b]
[79b.1]བསམས་བཞིན་དུ་ཆོས་མ་ལགས་པའི་ཕྱོགས་ཀྱི་ནང་དུ་མཆིས་ན་དབྱར་ཆད་པ་ཞེས་བགྱིའམ། དབྱར་མ་ཆད་པ་ཞེས་བགྱི། ཨུ་པཱ་ལི་དེ་སྟེ་དེ་དག་གིས་ལྟ་བ་ལ་ཡང་དད་ལ་དེར་སོང་ནས། སྐྱ་རེངས་ཤར་ན་དབྱར་ཆད་པ་ཞེས་བྱའོ། །དེ་སྟེ་ལྟ་བ་ལ་ཡང་
[79b.2]མ་དད་ལ་དེར་སོང་ནས། སྐྱ་རེངས་མ་ཤར་ན་དེ་དབྱར་མ་ཆད་པ་ཞེས་བྱའོ། །བཙུན་པ་བཅོམ་ལྡན་འདས་ཀྱིས་དབྱར་ཚུལ་ན་གནས་པའི་ཚེ། དགེ་སློང་གིས་ཞག་བདུན་དུ་བྱིན་གྱིས་བརླབས་ཏེ། མཚམས་ཀྱི་སླད་རོལ་དུ་སོང་ཤིག་ཅེས་གསུངས་
[79b.3]ན། གང་དུ་བྱིན་གྱིས་བརླབ་པར་བགྱི། ཨུ་པཱ་ལི་མཚམས་ཀྱི་ནང་དུའོ། །ཇི་ལྟ་བུར་བགྱི། དགེ་སློང་གི་མདུན་དུ་འདུག་ནས་ཐལ་མོ་སྦྱར་བ་བྱ་སྟེ། ཚིག་འདི་སྐད་ཅེས་སྨྲོས་ཤིག །དགོངས་ཤིག་ཚེ་དང་ལྡན་པ་བདག་དགེ་སློང་མིང་འདི་ཞེས་བགྱི་
[79b.4]བ་མཚམས་ཀྱི་ནང་གནས་འདིར་དབྱར་དང་པོའམ་ཐ་མ་ཡང་རུང་སྟེ་ཚུལ་དུ་ཞུགས་པ་ལས། བདག་མིང་འདི་ཞེས་བགྱི་བ་དགེ་འདུན་གྱི་དོན་ལ་མཚམས་ཀྱི་སླད་རོལ་དུ་མཆི་བའི་སླད་དུ་ཞག་བདུན་བྱིན་གྱིས་བརླབས་ཏེ། བདག་དབྱར་འདིར་རོ། །
[79b.5]བདག་དབྱར་འདིར་གནས་སོ་ཞེས་ཀུན་རྒྱས་པར་བྱ་སྟེ་སྔ་མ་བཞིན་ནོ། །གླེང་གཞིའི་སྒོ་དང་པོའི་མདོའི་ཚིགས་སུ་བཅད་པ་དྲུག་གོ། །།མདོར་ན། སྡེ་ལྔ་རྣམས་ཏེ་བསམས་བཞིན་དུ། །ཀུན་རྒྱུ་གཉེན་ལའང་དེ་བཞིན་ཏེ། །ལུང་ལ་ཐེ་ཚོམ་
[79b.6]བྱུང་བ་དང་། །མ་ཐོབ་ཕྱིར་ཡང་འགྲོ་བའོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་
[79b.7]བཅོམ་ལྡན་འདས་ཀྱིས་དབྱར་ཚུལ་དུ་འཇུག་པར་གྱིས་ཤིག་ཅེས་གསུངས་ན། གང་དག་ཚུལ་དུ་འཇུག་པར་བགྱི། ཨུ་པཱ་ལི་དེ་ནི་ལྔ་སྟེ། དགེ་སློང་དང་། དགེ་སློང་མ་དང་། དགེ་སློབ་མ་དང་། དགེ་ཚུལ་ཕ་དང་། དགེ་ཚུལ་མའོ། །ཇི་ལྟར་འཇུག་པར་
[80a]
[80a.1]བགྱི། ཐམས་ཅད་ཀྱང་སྔ་མ་བཞིན་དུའོ། །བཙུན་པ་བཅོམ་ལྡན་འདས་ཀྱིས་ཞག་བདུན་དུ་བྱིན་གྱིས་བརླབ་པར་བྱས་ན། དགེ་བསྙེན་གྱི་དོན་ལ་མཚམས་ཀྱི་སླད་རོལ་དུ་སོང་ཤིག་ཅེས་གསུངས་ན། བཙུན་པ་དེ་སྟེ་མུ་སྟེགས་ཅན་ཞིག་མཆིས་ན། 
[80a.2]དེའི་དོན་ལ་ཡང་མཆི་བར་བགྱིའམ། ཨུ་པཱ་ལི་དེ་སྟེ་སྡིག་པ་ལ་ལྟ་བ་དེ་ལས་དབྲལ་བར་འདོད་ན་འགྲོ་བར་བྱའོ། །བཙུན་པ་གཉེན་ཞིག་མཆིས་ན། དེའི་དོན་ལ་ཡང་མཆི་བར་བགྱིའམ། འགྲོ་བར་བྱའོ། །བཙུན་པ་དགེ་སློང་ཞིག་གཞུང་ལ་ཐེ་ཚོམ་མམ་དོགས་
[80a.3]པ་ཞིག་མཆིས་ན། དེ་ཡང་མཆི་བར་བགྱིའམ། ཨུ་པཱ་ལི་དེ་ཡང་འགྲོ་བར་བྱའོ། །བཙུན་པ་དགེ་སློང་གིས་མ་ཐོབ་པ་ལས་ཐོབ་པའི་སླད་དུ། མ་ཆུད་པ་ལས་ཆུད་པའི་སླད་དུ། མངོན་དུ་མ་བགྱིས་པ་ལས་མངོན་དུ་བགྱི་བའི་སླད་དུ། ཐེ་ཚོམ་མམ་དོགས་
[80a.4]པ་ཞིག་མཆིས་ན། དེ་ཡང་མཆི་བར་བགྱིའམ། ཨུ་པཱ་ལི་དེ་ཡང་འགྲོ་བར་བྱའོ། །གླེང་གཞིའི་སྒོ་དང་པོའི་མདོའི་ཚིགས་སུ་བཅད་པ་བདུན་ནོ།། །།མདོར་ན། མ་དྲས་གོས་ཀྱང་དེ་བཞིན་ཏེ། །འོན་ཏེ་གྲོང་དུ་འགྲོ་བ་དང་། །ཀུན་ཏུ་རྒྱུ་དང་དེ་བཞིན་པ། །
[80a.5]གཏན་ལ་བབ་ན་གོང་ལུགས་སོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་མ་དྲས་པའི་གོས་བྱིན་
[80a.6]གྱིས་བརླབ་པར་རུང་ངམ། ཨུ་པཱ་ལི་མི་རུང་མོད་ཀྱི་རྣམ་པ་དེ་ལྟ་བུའི་རྐྱེན་གྱིས་ན་རུང་ངོ་། །བཙུན་པ་མ་དྲས་པའི་གོས་འཚལ་ནས་གྲོང་དུ་མཆིར་རུང་ངམ། ཨུ་པཱ་ལི་མི་རུང་མོད་ཀྱི་དེ་ལྟ་བུའི་རྐྱེན་གྱིས་ན་རུང་ངོ་། །བཙུན་པ་མ་དྲས་པའི་གོས་འཚལ་ཏེ། ཁྱིམ་
[80a.7]པའི་ཁྱིམ་དུ་མཆིར་རུང་ངམ། ཨུ་པཱ་ལི་མི་རུང་མོད་ཀྱི་དེ་ལྟ་བུའི་རྐྱེན་གྱིས་ན་རུང་ངོ་། །བཙུན་པ་མ་དྲས་པའི་གོས་འཚལ་ཏེ། ཁྱིམ་པའི་ཁྱིམ་དུ་གནས་སུ་མཆིས་སུ་རུང་ངམ། ཨུ་པཱ་ལི་མི་རུང་མོད་ཀྱི་དེ་ལྟ་བུའི་རྐྱེན་གྱིས་ན་རུང་ངོ་། །བཙུན་པ་མ་དྲས་
[80b]
[80b.1]པའི་གོས་འཚལ་ཏེ། ཀུན་ཏུ་རྒྱུ་བའི་ཁྱིམ་དུ་མཆིར་རུང་ངམ། ཨུ་པཱ་ལི་མི་རུང་མོད་ཀྱི་དེ་ལྟ་བུའི་རྐྱེན་གྱིས་ན་རུང་ངོ་། །བཙུན་པ་མ་དྲས་པའི་གོས་འཚལ་ཏེ། ཀུན་ཏུ་རྒྱུ་བའི་གནས་སུ་མཆིས་སུ་རུང་ངམ། ཨུ་པཱ་ལི་མི་རུང་མོད་ཀྱི་དེ་ལྟ་བུའི་རྐྱེན་གྱིས་ན་རུང་ངོ་། །
[80b.2]བཙུན་པ་མ་དྲས་པའི་གོས་འཚལ་ཏེ། སླད་རོལ་དུ་མཆིར་རུང་ངམ། ཨུ་པཱ་ལི་མི་རུང་མོད་ཀྱི་དེ་ལྟ་བུའི་རྐྱེན་གྱིས་ན་རུང་ངོ་། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བཅོམ་ལྡན་འདས་ཀྱིས་ཆོས་གོས་ཁྲུ་ཚད་དུ་བྱོས་
[80b.3]ཤིག་ཅེས་གསུངས་ན། བཙུན་པ་ལ་ལ་ཞིག་ཁྲུ་ཐུང་ཞིང་ལུས་རིང་ན་དེས་ཀྱང་ཁྲུ་ཚད་དུ་བགྱིའམ། ཨུ་པཱ་ལི་དེ་ནི་ཁྲུ་ཚད་དུ་བྱ་བ་མ་ཡིན་གྱི། དེའི་ལུས་ཀྱི་ཚད་དུ་བྱོས་ཤིག །བཙུན་པ་གང་ལ་ཐབས་ཀྱིས་ཆོས་གོས་མི་ལངས་ན། དེས་ཇི་ལྟར་བགྱི། 
[80b.4]ཨུ་པཱ་ལི་དེས་གོང་ལུགས་སུ་གྱིས་ལ་ཆོངས་ཤིག །གླེང་གཞིའི་སྒོ་དང་པོའི་མདོའི་ཚིགས་སུ་བཅད་པ་བརྒྱད་པའོ།། །།མདོར་ན། ལྷམ་ལ་རྣམ་པ་ལྔར་བྱ་སྟེ། །སེང་གེ་གཅན་གཟན་མི་སྲུན་དང་། །འདུག་པར་ཡང་ནི་མི་རུང་སྟེ། །པགས་པ་ལ་
[80b.5]ནི་ཉལ་མི་བྱའོ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བཅོམ་ལྡན་འདས་ཀྱིས་བལ་གླང་ཅང་
[80b.6]ཤེས་ཀྱི་པགས་པ་ལས་བགྱིས་པའི་ལྷམ་མ་འཆང་ཤིག་གསུངས་ན། བཙུན་པ་ཅི་བལ་གླང་ཕལ་གྱི་པགས་པ་ལ་ཡང་ལྷམ་བགྱིས་ཏེ། བཅང་བར་མི་བགྱིའམ། ཨུ་པཱ་ལི་དེ་དག་གི་པགས་པ་ལ་ཡང་ལྷམ་བྱས་ཏེ་བཅང་བར་མི་བྱའོ། །ཨུ་པཱ་ལི་དེ་
[80b.7]ཅིའི་ཕྱིར་ཞེ་ན། དེ་དག་ཀྱང་སྣ་སྟོབས་དང་ལྡན་པ། སོ་སྟོབས་དང་ལྡན་པ། རྐང་སྟོབས་དང་ལྡན་པའོ། །བཙུན་པ་བཅོམ་ལྡན་འདས་ཀྱིས་རྟ་ཅང་ཤེས་ཀྱི་པགས་པ་ལས་བགྱིས་པའི་ལྷམ་མ་འཆང་ཤིག་ཅེས་གསུངས་ན། བཙུན་པ་ཅི་རྟ་ཕལ་གྱི་པགས་པའི་
[81a]
[81a.1]ལྷམ་ཡང་བཅང་བར་མི་བགྱིའམ། ཨུ་པཱ་ལི་དེའི་པགས་པའི་ལྷམ་ཡང་བཅང་བར་མི་བྱའོ། །དེ་ཅིའི་ཕྱིར་ཞེ་ན། ཨུ་པཱ་ལི་དེ་དག་མགྱོགས་པ་དང་ལྡན། སྟོབས་དང་ལྡན་པའི་ཕྱིར་རོ། །བཙུན་པ་བཅོམ་ལྡན་འདས་ཀྱིས་སེང་གེ་དང་། སྟག་དང་
[81a.2]གཟིག་གི་པགས་པ་ལས་བགྱིས་པའི་ལྷམ་མ་འཆང་ཤིག་ཅེས་གསུངས་ན། བཙུན་པ་གཅན་གཟན་མི་སྲུན་པ་གཞན་དག་ཀྱང་མཆིས་ན། དེ་དག་གི་པགས་པ་ལས་བགྱིས་པའི་ལྷམ་བཅང་བར་མི་བགྱིའམ། ཨུ་པཱ་ལི་དེ་དག་གི་པགས་པ་ལ་ལྷམ་བྱས་པ་
[81a.3]ཡང་མ་འཆང་ཤིག །ཨུ་པཱ་ལི་དེ་ཅིའི་ཕྱིར་ཞེ་ན། དེ་དག་ཀྱང་སེན་མོའི་སྟོབས་དང་ལྡན། མཆེ་བའི་སྟོབས་དང་ལྡན་པའི་ཕྱིར་རོ། །བཙུན་པ་བཅོམ་ལྡན་འདས་ཀྱིས་པགས་པའི་སྟེང་དུ་མ་འདུག་ཤིག་ཅེས་གསུངས་ན། བཙུན་པ་ཇི་ཙམ་གྱིས་ན་པགས་
[81a.4]པའི་སྟེང་དུ་མཆིས་པ་ཞེས་བགྱི། ཨུ་པཱ་ལི་དེ་ནི་ཇི་ཙམ་རྐུབ་བཞག་པར་གྱུར་པས་སོ། །བཙུན་པ་བཅོམ་ལྡན་འདས་ཀྱིས་པགས་པའི་སྟེང་དུ་མ་ཉལ་ཅིག་ཅེས་གསུངས་ན། བཙུན་པ་ཇི་ཙམ་གྱིས་ན་པགས་པའི་སྟེང་དུ་ཉལ་བ་ཞེས་བགྱི། དེ་ནི་ཨུ་པཱ་ལི་
[81a.5]ཇི་ཙམ་འཕྲེས་པར་གྱུར་པའོ། །གླེང་གཞིའི་སྒོ་དང་པོའི་མདོའི་ཚིགས་སུ་བཅད་པ་དགུ་པའོ།། །།མདོར་ན། ཤ་རྗེན་དང་ནི་རྩབ་མོ་དང་། །ཡོངས་སུ་བཙགས་པར་གྱུར་པ་དང་། །གཞང་འབྲུམ་གཅད་པར་མི་བྱ་སྟེ། །གཙུག་ལག་ཁང་དང་
[81a.6]བཅའ་བའོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བཅོམ་ལྡན་འདས་ཀྱིས་དགེ་སློང་
[81a.7]སེ་ཀ་ཏ་བྲོ་འཚལ་བ་ལ་ཤ་རྗེན་བྱིན་ཅིག་ཅེས་གསུངས་ན། བཙུན་པ་སུ་ལས་བླང་བར་བགྱི། ཨུ་པཱ་ལི་དེ་ནི་ཤ་འཚོང་བ་རྣམ་པ་ལྔ་ལས་སོ། །རྣམ་པ་ལྔ་གང་ཞེ་ན། ཤེན་པ་དང་། ཁྱིམ་བྱ་གསོད་པ་དང་། རི་བྱ་གསོད་པ་དང་། ཕག་གསོད་པ་
[81b]
[81b.1]དང་། རི་དགས་གསོད་པ་རྣམས་སོ། །འོ་ན་བཙུན་པ་སུས་བླང་ཞིང་བྱིན་ལེན་བགྱི། ཨུ་པཱ་ལི་དགེ་བསྙེན་དད་པས་སོ། །གླེང་གཞི་ནི་མཉན་དུ་ཡོད་པ་ན་སྟེ། དེའི་དུས་ན་དགེ་སློང་གཞན་ཞིག་ན་བར་གྱུར་ནས་དེ་སྨན་པའི་དྲུང་དུ་སོང་སྟེ། ནད་མེད་ཅིག་ཅེས་སྨྲས་ནས་
[81b.2]བཞིན་བཟངས་བདག་ནད་འདི་དང་འདི་ལྟ་བུ་ཞིག་གིས་བཏབ་ན་དཔྱད་ཅིག་སྟོན་ཅིག །དེས་འཕགས་པ་མར་འཐུང་ཤིག་དང་འཚོ་བར་འགྱུར་རོ་ཞེས་སྨྲས་པ་དང་། དེས་བཞིན་བཟངས་བཅོམ་ལྡན་འདས་ཀྱིས་མ་གནང་ངོ་ཞེས་སྨྲས་པ་དང་། སྨན་པས་ཁྱོད་ཀྱི་སྟོན་
[81b.3]པ་ནི་ཐུགས་རྗེ་ཅན་ཡིན་གྱིས་གནང་བར་འགྱུར་རོ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་སྨན་པས་མར་གྱིས་འཚོ་བར་འགྱུར་ཞེས་བསྒོ་ན་འཐུང་ཤིག །དགེ་སློང་
[81b.4]དེས་མར་འཐུངས་ན་སྐོམ་གྱིས་གཟིར་བར་གྱུར་ཏེ། དེས་སྨན་པ་ལ་བཞིན་བཟངས་བདག་ནི་སྐོམ་པས་གཟིར་ཏོ། །དེས་སྨྲས་པ་འཕགས་པ་རྩབ་མོ་སྐྱུར་པོ་འཐུང་ཤིག །དེས་སྨྲས་པ། བཅོམ་ལྡན་འདས་ཀྱིས་དུས་མ་ཡིན་པའི་ཟས་མ་གནང་ན་ཇི་ལྟར་འཐུང་བར་
[81b.5]བྱ། སྨན་པས་སྨྲས་པ། འཕགས་པ་ཁྱོད་ཀྱི་སྟོན་པ་ནི་ཐུགས་རྗེ་ཅན་ཡིན་ཏེ་གནང་དུ་གདོན་མི་ཟའོ། །དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལྟར་ན་རྩབ་མོ་སྐྱུར་པོ་འཐུང་ཤིག་
[81b.6]ཅེས་རྗེས་སུ་གནང་བ་དང་། དགེ་སློང་དག་གིས་རྩབ་མོ་སྐྱུར་པོ་ཇི་ལྟར་བཏུང་བ་མི་ཤེས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་རྩབ་མོ་སྐྱུར་པོ་ནི་རྣམ་པ་འདི་ལྔའོ། །
[81b.7]ལྔ་གང་ཞེ་ན། འདི་ལྟ་སྟེ། འབྲས་བུའི་ཆང་ལས་ཚར་གྱུར་པ་དང་། འབྲུའི་ཆང་ལས་ཚར་གྱུར་པ་དང་། ཞོའི་ཆུ་དང་། དར་བ་དང་། རྩབ་མོ་དང་ལྔའོ། །དེ་ལ་འབྲས་བུའི་ཆང་ལས་ཚར་གྱུར་པ་ནི་གང་འབྲས་བུ་རྣམས་ལས་བྱས་པ་དང་། མ་རུང་སྟེ་སྐྱུར་པོར་
[82a]
[82a.1]གྱུར་པའོ། །འབྲུའི་ཆང་ལས་ཚར་གྱུར་པ་ནི་གང་འབྲུ་རྣམས་ལས་སྦྱར་ནས་མ་རུང་སྟེ་སྐྱུར་པོར་གྱུར་པའོ། །ཞོའི་ཆུ་ནི་ཞོ་ལས་ཆུ་བྱུང་བའོ། །དར་བའི་ཁུ་བ་ནི་དར་བ་ཞོའི་ཆུ་ལྟ་བུར་གྱུར་པའོ། །རྩབ་མོ་ནི་རྩབ་མོ་ཉིད་ཡིན་ནོ། །དེ་དག་གི་ནང་དུ་
[82a.2]ཆུས་བསླད་ལ་རས་ཀྱི་ནང་དུ་བཙགས་ཏེ། ཇི་ལྟར་མདའ་རྒྱུའི་ཁ་དོག་བཞིན་དུ་གྱུར་པ་དེ་ནི་དུས་དང་། དུས་མ་ཡིན་པ་དང་། ན་བ་དང་། མི་ན་བའི་དགེ་སློང་དག་བཏུང་བར་བྱ་སྟེ། དེ་ལ་ཐེ་ཚོམ་ནི་མ་བྱེད་ཅིག །གླེང་གཞི་ནི་མཉན་དུ་ཡོད་པ་ན་སྟེ། དེའི་ཚེ་ན་
[82a.3]དགེ་སློང་གཞན་ཞིག་གཞང་འབྲུམ་གྱི་ནད་ཀྱིས་བཏབ་ནས་དེས་འབྲུམ་བུ་སེན་མོས་བཅད་པ་དང་། དེ་སླར་སྡུག་བསྔལ་ཞིང་རྩུབ་ལ་ཚ་ཞིང་གནོད་ལ་ན་བར་གྱུར་པ་དང་། དེ་སྡུག་བསྔལ་གྱིས་རབ་ཏུ་གཟིར་ནས་དེས་འདི་སྙམ་དུ་བདག་ལ་བཅོམ་ལྡན་འདས་ཀྱིས་
[82a.4]སྡུག་བསྔལ་ཞིང་དོག་པ་དག་ཏུ་གྱུར་ཀྱང་མ་དགོངས་སྙམ་བསམས་པ་དང་། དེ་ནས་བཅོམ་ལྡན་འདས་ཀྱི་ཐུགས་རྗེ་ཆེན་པོས་བསྐུལ་ནས་དེའི་གནས་སུ་བྱོན་ཏེ། དགེ་སློང་ཅི་ཉེས་ཞེས་རྨས་པ་དང་། དེ་སྙིང་རྗེ་ཞིང་མི་དགའ་ནས་མིག་མཆི་མས་གང་མཆིལ་མས་
[82a.5]བརྣངས་བཞིན་དུ་ཚིག་ངལ་ནས། བཅོམ་ལྡན་འདས་ལ་ཇི་ལྟར་གྱུར་པ་རྒྱས་པར་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ངས་སྔ་ནས་ཀྱང་གཞང་འབྲུམ་མ་གཅོད་ཅིག་ཅེས་མ་བསྒོའམ། བཅོམ་ལྡན་འདས་ཀྱིས་བཀའ་སྩལ་
[82a.6]ལགས་སོ། །འོ་ན་ཁྱོད་ཀྱིས་ཅིའི་ཕྱིར་དེ་ལྟར་བྱ། བཅོམ་ལྡན་འདས་སྡུག་བསྔལ་གྱིས་གཟིར་བའི་སླད་དུའོ། །དེ་ནས་བཅོམ་ལྡན་འདས་ཀྱིས་དགེ་སློང་དག་ལ་བཀའ་སྩལ་པ། དགེ་སློང་དག་དགེ་སློང་འདི་ནི་སྡུག་བསྔལ་གྱིས་གཟིར་བས་ན་ཉེས་པ་མེད་ཀྱིས། 
[82a.7]ངས་ཡང་འདི་ལྟར་བསྒོ་བ་ནི་དགེ་སློང་དག་གཞང་འབྲུམ་གྱི་ནད་ཀྱིས་གཟིར་ན་སེན་མོ་ལ་སོགས་པས་བདག་ཉིད་ཀྱིས་ཀྱང་མ་གཅད་ཅིག །གཞན་ཡང་གཅོད་དུ་མ་གཞུག་ཤིག །དེ་ལ་དཔྱད་རྣམ་པ་གཉིས་སུ་སྦྱར་ཞིང་བྱ་སྟེ། སྨན་དང་སྔགས་ཀྱིས་སོ། །དགེ་སློང་གཞང་
[82b]
[82b.1]འབྲུམ་གྱི་ནད་ཀྱིས་གཟིར་བ་ལ་སེན་མོ་ལ་སོགས་པས་བཅད་དམ། གཅོད་དུ་བཅུག་ན་འདས་པ་དང་བཅས་པར་འགྱུར་རོ། །སངས་རྒྱས་བཅོམ་ལྡན་འདས་ཤཱཀྱའི་གྲོང་འདབ་ཚོང་པ་སྦུ་བུ་ཅན་ཞེས་བྱ་བ་ན་བཞུགས་སོ། །དེའི་ཚེ་ན་ཁྱིམ་བདག་གཞན་ཞིག་བདག་
[82b.2]ཉིད་དང་། བདག་ཉིད་མོས། བདག་ཉིད་དགའ་ནས་གཙུག་ལག་ཁང་ཞིག་བརྩིགས་ཏེ། ཚེ་དང་ལྡན་པ་སྒྲ་ཅན་འཛིན་གང་ཟག་གཅིག་པུ་ལ་ཕུལ་ལོ། །དེ་ནས་ཚེ་དང་ལྡན་པ་སྒྲ་ཅན་འཛིན་ཇི་སྲིད་ཅིག་གི་བར་དུ་གཙུག་ལག་ཁང་དེར་གནས་ནས་ལྷུང་
[82b.3]བཟེད་དང་ཆོས་གོས་ཁྱེར་ཏེ་གཞོངས་སྤྱོད་དུ་སོང་ངོ་། །ཁྱིམ་བདག་དེས་འཕགས་པ་སྒྲ་ཅན་འཛིན་ཇི་སྲིད་ཀྱི་བར་དུ་གཙུག་ལག་ཁང་དེར་གནས་ནས་ལྷུང་བཟེད་དང་ཆོས་གོས་ཁྱེར་ཏེ་གཞོངས་སྤྱོད་དུ་སོང་ཞེས་ཐོས་སོ། །དེ་སྐད་ཅེས་ཐོས་ནས་ཁྱིམ་བདག་
[82b.4]དེས་གཙུག་ལག་ཁང་དེ་དགེ་འདུན་ལ་ཕུལ་ལོ། །དེ་ནས་ཚེ་དང་ལྡན་པ་སྒྲ་ཅན་འཛིན་ཇི་སྲིད་དགའ་བའི་བར་དུ་གཞོངས་སྤྱད་ནས་ལྷུང་བཟེད་དང་ཆོས་གོས་ཁྱེར་ཏེ། ཤཱཀྱའི་གྲོང་འདབ་ཚོང་པ་སྦུ་བུ་ཅན་ཞེས་བྱ་བ་གང་ན་བ་དེར་སྤྱོད་ཅིང་སོང་སྟེ། རིམ་བཞིན་
[82b.5]དུ་སྤྱོད་པ་སྤྱོད་ཅིང་ཚོང་པ་སྦུ་བུ་ཅན་ཞེས་བྱ་བར་ཕྱིན་པ་དང་། ཚེ་དང་ལྡན་པ་སྒྲ་ཅན་འཛིན་གྱིས་ཁྱིམ་བདག་དེས་གཙུག་ལག་ཁང་དེ་དགེ་འདུན་ལ་ཕུལ་ལོ་ཞེས་ཐོས་སོ། །དེ་སྐད་ཅེས་ཐོས་ནས་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་
[82b.6]ཀྱི་ཞབས་ལ་མགོ་བོས་ཕྱག་འཚལ་ནས་ཕྱོགས་གཅིག་ཏུ་འདུག་གོ། །ཕྱོགས་གཅིག་ཏུ་འདུག་ནས་ཚེ་དང་ལྡན་པ་སྒྲ་ཅན་འཛིན་གྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་འདི་ནི་ཁྱིམ་བདག་གཞན་ཞིག་བདག་ཉིད་དང་། བདག་ཉིད་མོས། 
[82b.7]བདག་ཉིད་དགའ་ནས་གཙུག་ལག་ཁང་ཞིག་བརྩིགས་ཏེ། བདག་གང་ཟག་གཅིག་པུ་ལ་སྩལ་ནས་གཙུག་ལག་ཁང་དེར་བདག་ཇི་སྲིད་ཅིག་གི་བར་དུ་མཆིས་ཏེ། ལྷུང་བཟེད་དང་ཆོས་གོས་འཚལ་ནས་གཞོངས་སྤྱོད་དུ་མཆིས་པ་དང་། ཁྱིམ་བདག་དེས་
[83a]
[83a.1]འཕགས་པ་སྒྲ་ཅན་འཛིན་གཙུག་ལག་ཁང་དེར་ཇི་སྲིད་ཅིག་གི་བར་དུ་འདུག་ནས་ལྷུང་བཟེད་དང་ཆོས་གོས་ཁྱེར་ཏེ་གཞོངས་སྤྱོད་དུ་སོང་ངོ་ཞེས་ཐོས་སོ། །དེ་སྐད་ཐོས་པ་དང་། ཁྱིམ་བདག་དེས་ཡང་གཙུག་ལག་ཁང་དེ་དགེ་འདུན་ལ་ཕུལ་ན་བཙུན་
[83a.2]པ་དེ་ལ་བདག་གིས་ད་ཇི་ལྟར་བགྱི་ཞེས་གསོལ་པ་དང་། སྒྲ་ཅན་འཛིན་ཚུར་ཤོག །ཁྱིམ་བདག་དེ་གང་ན་བ་དེར་སོང་སྟེ་དྲུང་དུ་ཕྱིན་པ་དང་། ཁྱིམ་བདག་དེ་ལ་འདི་སྐད་ཅེས་སྨྲོས་ཤིག །ཁྱིམ་བདག་བདག་གིས་ལུས་དང་ངག་དང་ཡིད་ཀྱིས་ཉེས་པར་གྱུར་པ་ལྟ་
[83a.3]ཡོད་དམ་ཞེས་སྨྲོས་ཤིག །བཙུན་པ་དེ་བཞིན་དུ་བགྱིའོ་ཞེས་ཚེ་དང་ལྡན་པ་སྒྲ་ཅན་འཛིན་བཅོམ་ལྡན་འདས་ལས་མཉན་ཏེ། ཁྱིམ་བདག་དེ་གང་ན་བ་དེར་སོང་ནས་ཕྱིན་པ་དང་། ཁྱིམ་བདག་དེ་ལ་འདི་སྐད་ཅེས་སྨྲས་སོ། །ཁྱིམ་བདག་བདག་གིས་ལུས་དང་
[83a.4]ངག་དང་ཡིད་ཀྱིས་ཉེས་པར་གྱུར་པ་ལྟ་ཡོད་དམ། འཕགས་པ་སྒྲ་ཅན་འཛིན་གྱིས་ལུས་དང་ངག་དང་ཡིད་ཀྱི་སྒོ་ནས་ཅུང་ཟད་ཙམ་ཡང་ནོངས་པར་གྱུར་པ་མ་མཆིས་སོ། །དེ་ནས་ཚེ་དང་ལྡན་པ་སྒྲ་ཅན་འཛིན་གྱིས་ཁྱིམ་བདག་དེ་ལ་ལེགས་པར་ཤིན་ཏུ་བརྟགས་
[83a.5]ཤིང་སྨྲས་ཏེ། བཅོམ་ལྡན་འདས་གང་ན་བ་དེར་སོང་ནས་དྲུང་དུ་ཕྱིན་པ་དང་། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བདག་གིས་ཁྱིམ་བདག་དེ་ལ་ཁྱིམ་བདག་བདག་གིས་
[83a.6]ལུས་དང་ངག་དང་ཡིད་ཀྱིས་ཅུང་ཟད་ཙམ་ཡང་ཉེས་པར་གྱུར་པ་ལྟ་ཡོད་དམ་ཞེས་བགྱིས་ན། དེ་འདི་སྐད་ཅེས་འཕགས་པ་སྒྲ་ཅན་འཛིན་ཁྱོད་ཀྱིས་ལུས་དང་ངག་དང་ཡིད་ཀྱི་སྒོ་ནས་ཅུང་ཟད་ཙམ་ཡང་ནོངས་པར་བགྱིས་པ་མ་མཆིས་སོ་ཞེས་མཆིའོ། །དེའི་
[83a.7]ཚེ་ན་ཚེ་དང་ལྡན་པ་ཀུན་དགའ་བོ་བཅོམ་ལྡན་འདས་ཀྱི་སྣམ་ལོགས་ན་བསིལ་ཡབ་ཐོགས་ཏེ། བཅོམ་ལྡན་འདས་ལ་གཡོབ་ཅིང་འདུག་པ་དང་། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ། ཀུན་དགའ་བོ་སོང་ལ་ཤཱཀྱའི་གྲོང་འདབ་
[83b]
[83b.1]ཚོང་པ་སྦུ་བུ་ཅན་ཞེས་བྱ་བ་ན་གནས་ཤིང་འཁོད་པའི་དགེ་སློང་ཐམས་ཅད་འདུན་ཁང་དུ་སྡུས་ཤིག་ཅེས་བཀའ་སྩལ་པ་དང་། བཙུན་པ་བཀའ་བཞིན་འཚལ་ལོ་ཞེས་གསོལ་ནས། ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལས་མཉན་ཏེ། ཤཱཀྱའི་གྲོང་
[83b.2]འདབ་ཚོང་པ་སྦུ་བུ་ཅན་ཞེས་བྱ་བ་ན་དགེ་སློང་ཇི་སྙེད་གནས་ཤིང་འཁོད་པ་དེ་དག་ཐམས་ཅད་འདུན་ཁང་དུ་བསྡུས་ནས། བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་བཅོམ་ལྡན་འདས་ལ་འདི་
[83b.3]སྐད་དུ་བཙུན་པ་བཅོམ་ལྡན་འདས་དུས་ལ་བབ་པར་དགོངས་ན་ཤཱཀྱའི་གྲོང་འདབ་ཚོང་པ་སྦུ་བུ་ཅན་ཞེས་བགྱི་བ་ན། དགེ་སློང་ཇི་སྙེད་གནས་ཤིང་འཁོད་པ་དེ་དག་ཐམས་ཅད་འདུན་ཁང་དུ་འདུས་ནས་མཆིས་སོ་ཞེས་གསོལ་པ་དང་། དེ་ནས་བཅོམ་ལྡན་འདས་འདུན་
[83b.4]ཁང་གང་ན་བ་དེར་གཤེགས་ཏེ་བྱོན་ནས། དགེ་སློང་གི་དགེ་འདུན་གྱི་མདུན་ན་གདན་བཏིང་བ་ལ་བཞུགས་སོ། །བཞུགས་ནས་བཅོམ་ལྡན་འདས་ཀྱིས་དགེ་སློང་དག་ལ་བཀའ་སྩལ་པ། དགེ་སློང་དག་གང་གིས་གང་ཟག་གཅིག་ལ་སྦྱིན་པ་བྱིན་ཏེ། གཞན་ལ་
[83b.5]བྱིན་ན་ཆོས་མ་ཡིན་པར་བྱིན་པ་སྟེ། ཆོས་མ་ཡིན་པར་བླངས་པའོ། །མི་རུང་བར་སྤྱོད་པའོ། །གཉིས་ལས་མང་བའམ། དགེ་འདུན་ལ་བྱིན་ན་ཡང་ཆོས་མ་ཡིན་པར་བྱིན་པའོ། །ཆོས་མ་ཡིན་པར་བླངས་པའོ། །མི་རུང་བར་སྤྱོད་པའོ། །དགེ་
[83b.6]སློང་དག་གང་གིས་གང་ཟག་གཉིས་ལ་སྦྱིན་པ་བྱིན་པ་གཅིག་ལ་བྱིན་ནམ། གཞན་ལའམ། གཉིས་ལའམ། མང་པོ་ལའམ། དགེ་འདུན་ལ་བྱིན་ན་ཆོས་མ་ཡིན་པར་བྱིན་པའོ། །ཆོས་མ་ཡིན་པར་བླངས་པའོ། །མི་རུང་བར་སྤྱོད་པའོ། །དགེ་
[83b.7]སློང་དག་གང་གིས་གང་ཟག་མང་པོ་ལ་སྦྱིན་པ་བྱིན་ན་གཅིག་ལ་བྱིན་ནམ། གཉིས་ལའམ། མང་པོ་གཞན་ལའམ། དགེ་འདུན་ལ་བྱིན་ན་ཆོས་མ་ཡིན་པར་བྱིན་པའོ། །ཆོས་མ་ཡིན་པར་བླངས་པའོ། །མི་རུང་བར་སྤྱོད་པའོ། །དགེ་འདུན་ལ་
[84a]
[84a.1]བྱིན་ཏེ་གང་ཟག་གཅིག་ལ་བྱིན་ནམ། གཉིས་ལའམ། མང་པོ་ལ་བྱིན་ནམ། དགེ་འདུན་གཞན་ལ་བྱིན་ན་ཆོས་མ་ཡིན་པར་བྱིན་པའོ། །ཆོས་མ་ཡིན་པར་བླངས་པའོ། །མི་རུང་བར་སྤྱོད་པའོ། །དེ་བཞིན་གཤེགས་པའི་ཉན་ཐོས་ཀྱི་
[84a.2]དགེ་འདུན་དག་བྱེ་སྟེ། ཕྱོགས་དང་ཕྱོགས་མ་ཡིན་པར་གནས་པ་ལས་ཕྱོགས་གཅིག་ལ་སྦྱིན་པ་དེ་གཞན་ལ་བྱིན་ན་ཆོས་མ་ཡིན་པར་བྱིན་པའོ། །ཆོས་མ་ཡིན་པར་བླངས་པའོ། །མི་རུང་བར་སྤྱོད་པའོ། །དགེ་སློང་དག་གང་གིས་གང་ཟག་གཅིག་ལ་
[84a.3]སྦྱིན་པ་བྱིན་པ་གཞན་ལ་མ་བྱིན་ན་ཆོས་བཞིན་དུ་བྱིན་པའོ། །ཆོས་བཞིན་དུ་བླངས་པའོ། །རུང་བར་སྤྱོད་པའོ། །གཉིས་ལ་མ་ཡིན། མང་པོ་ལ་མ་ཡིན། དགེ་འདུན་ལ་མ་བྱིན་ན་ཆོས་བཞིན་དུ་བྱིན་པའོ། །རུང་བར་སྤྱོད་པའོ། །དགེ་སློང་དག་གང་
[84a.4]གིས་གང་ཟག་གཉིས་ལ་སྦྱིན་པ་བྱིན་པ་དེ་གཅིག་ལ་མ་ཡིན། གཞན་ལ་མ་ཡིན། མང་པོ་ལ་མ་ཡིན། དགེ་འདུན་ལ་མ་བྱིན་ན་ཆོས་བཞིན་དུ་བྱིན་པའོ། །ཆོས་བཞིན་དུ་བླངས་པའོ། །རུང་བར་སྤྱོད་པའོ། །དགེ་སློང་དག་གང་གིས་གང་ཟག་མང་པོ་ལ་སྦྱིན་
[84a.5]པ་བྱིན་པ་དེ་གཅིག་ལ་མ་བྱིན་གཉིས་ལའམ། མང་པོ་གཞན་ལའམ། དགེ་འདུན་ལ་མ་བྱིན་ན་ཆོས་བཞིན་དུ་བྱིན་པའོ། །ཆོས་བཞིན་དུ་བླངས་པའོ། །རུང་བར་སྤྱོད་པའོ། །དགེ་སློང་དག་གང་གིས་དགེ་འདུན་ལ་སྦྱིན་པ་བྱིན་པ་དེ་གང་ཟག་གཅིག་ལ་མ་བྱིན། 
[84a.6]གཉིས་ལའམ། མང་པོ་འམ། དགེ་འདུན་གཞན་ལ་མ་བྱིན་ན་ཆོས་བཞིན་དུ་བྱིན་པའོ། །ཆོས་བཞིན་དུ་བླངས་པའོ། །རུང་བར་སྤྱོད་པའོ། །ཡང་དེ་བཞིན་གཤེགས་པའི་ཉན་ཐོས་ཀྱི་དགེ་འདུན་བྱེ་སྟེ། ཕྱོགས་དང་ཕྱོགས་མ་ཡིན་པར་གནས་པ་ལ་ཕྱོགས་
[84a.7]གཅིག་ལ་སྦྱིན་པ་བྱིན་པ་དེ་གཞན་ལ་མ་བྱིན་ན་ཆོས་བཞིན་དུ་བྱིན་པའོ་ཆོས་བཞིན་དུ་བླངས་པའོ། །རུང་བར་སྤྱོད་པའོ། །དགེ་སློང་དག་རྒྱལ་པོ་ནི་ས་གཞི་ལ་དབང་ངོ་། །བདག་པོ་ནི་མལ་སྟན་ལ་དབང་ངོ་། །དགེ་སློང་ནི་ལྷུང་བཟེད་དང་ཆོས་གོས་ལ་དབང་ངོ་། །སྦྱིན་
[84b]
[84b.1]པ་བྱེད་པ་དང་། སྦྱིན་པའི་བདག་པོ་ནི་བདག་གིས་བྱིན་པའི་ཆོས་རྣམས་ལ་སླར་འཆོས་པའི་རིགས་ཀྱི་གཞན་ལ་སྦྱིན་པར་ནི་མ་ཡིན་ནོ། །དེ་ཅིའི་ཕྱིར་ཞེ་ན། དགེ་སློང་དག་སྦྱིན་པ་ནི་སྔ་མ་ཡིན་ཏེ། ཕྱི་མ་ནི་མ་ཡིན་ནོ། །དེ་བས་ན་སྒྲ་ཅན་འཛིན་ལ་གཙུག་ལག་ཁང་
[84b.2]སླར་བྱིན་ཅིག །དགེ་སློང་དག་གང་གིས་སྦྱིན་པ་གཞན་ལ་བྱིན་པ་དེ་ཡང་གཞན་ལ་བྱིན་ན། དེ་ལྟ་བུའི་རྐྱེན་མ་གཏོགས་ཏེ། འདས་པ་དང་བཅས་པར་འགྱུར་རོ། །དགེ་སློང་དག་གིས་ཀྱང་ཚེ་དང་ལྡན་པ་སྒྲ་ཅན་འཛིན་ལ་གཙུག་ལག་ཁང་སླར་བྱིན་ནོ། །
[84b.3]འདུལ་བ་གཞུང་དམ་པ། བམ་པོ་སུམ་བཅུ་རྩ་གཉིས་པ། གླེང་གཞི་ནི་མཉན་དུ་ཡོད་པ་ན་སྟེ། བཅོམ་ལྡན་འདས་ཀྱིས་ལོ་ལྔ་པ་དང་། ལོ་དྲུག་པ་དང་། གཙུག་ལག་ཁང་གི་དུས་སྟོན་དང་། དུས་སྟོན་ཆེན་པོ་དག་བྱོས་ཤིག་ཅེས་གསུངས་པ་དང་། བྲམ་ཟེ་དང་
[84b.4]ཁྱིམ་བདག་དག་གིས་ཀྱང་དེ་བཞིན་བྱེད་དོ། །དེར་ཡུལ་སོ་སོ་ན་གནས་པའི་དགེ་སློང་དག་ཀྱང་འདུས་ནས་དེ་དག་ལ་བྲམ་ཟེ་དང་ཁྱིམ་བདག་དད་པ་ཅན་དག་གིས་བཅའ་བ་མང་དུ་བྱིན་པ་དང་། དེ་དག་གིས་ཅུང་ཟད་ཅིག་ཟོས་ནས་ལྷག་མ་དེ་དགེ་ཚུལ་ཕ་དག་ལ་བྱིན་ནོ། །
[84b.5]དེ་དག་གིས་ཀྱང་ཕྱི་དེ་ཉིན་དགེ་སློང་དེ་དག་ལ་དེ་ཉིད་བྱིན་ལེན་བྱས་པ་དང་། དེ་དག་གིས་དགེ་ཚུལ་ཕ་དག་ལ་ཁྱེད་ཅག་གི་བཟའ་བ་འདི་གང་ནས་འོངས་ཞེས་དྲིས་པ་དང་། དེ་དག་གིས་སྨྲས་པ། ཁྱེད་ཅག་གིས་ཁར་རྩང་བདག་ཅག་ལ་བྱིན་པ་དེ་ཉིད་ལགས་སོ། །དགེ་
[84b.6]སློང་རྣམས་ཀྱིས་ངེད་ཀྱིས་འདི་ཁྱེད་ལ་བྱིན་པ་ཡིན་ནོ། །ཞེས་སྨྲས་ཏེ་ཐེ་ཚོམ་དུ་གྱུར་ནས་མི་ལེན་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། རེ་བ་ཡོད་བཞིན་དུ་དེས་བྱིན་ལ་རེ་བ་
[84b.7]ཡོད་བཞིན་དུ་སླར་ཟོས་ན་དེ་དག་གིས་བྱིན་ནི་ཉེས་བྱས་ཏེ། ཟོས་ན་ལྟུང་བའོ། །རེ་བ་ཡོད་བཞིན་དུ་དེས་བྱིན་ལ་རེ་བ་མེད་བཞིན་དུ་སླར་ཟོས་ན་དེ་དག་གིས་བྱིན་པའི་ཚེ་ནི་ཉེས་བྱས། ཟོས་ན་ཉེས་པ་མེད་དོ། །དེས་རེ་བ་མེད་བཞིན་དུ་བྱིན་ལ་རེ་བ་ཡོད་བཞིན་དུ་
[85a]
[85a.1]ཟོས་ན་དེ་དག་གིས་བྱིན་པའི་ཚེ་ནི་ཉེས་པ་མེད། ཟོས་ན་ལྟུང་བའོ། །རེ་བ་མེད་བཞིན་དུ་བྱིན་ལ་རེ་བ་མེད་བཞིན་དུ་ཟོས་ན་དེ་དག་གིས་བྱིན་པའི་ཚེ་ཡང་ཉེས་པ་མེད་ལ་ཟ་བའི་ཚེ་ཡང་ཉེས་པ་མེད་དོ། །གླེང་གཞིའི་སྒོ་དང་པོའི་མདོའི་ཚིགས་སུ་བཅད་པ་བཅུ་
[85a.2]པ་རྫོགས་ཏེ། སྒོ་དང་པོ་རྫོགས་སྷོ།། །།མདོར་བསྡུས་པ་སྟེ། བསྒོ་བ་དང་ཡང་བསྒྲགས་པ་དང་། །མ་བཏིང་བ་ཡང་དེ་བཞིན་ཏེ། །བསླབ་པ་བྱིན་དང་ལས་བྱེད་དང་། །བཟོད་པར་བྱ་དང་བསྐྲད་པ་དང་། །ཆོས་དང་མཉམ་པའི་ཚུལ་བཞིན་ཏེ། །
[85a.3]རྩིག་པ་ཆད་པས་གཅད་པ་དང་། །མདོ་རྣམས་བསྡུས་པའི་གཉིས་པའོ། །མདོར་ན། བསྒོ་བ་དྲིས་ལ་ལན་གློན་པའི། །དགེ་སློང་དུས་ལས་འདས་པ་སྟེ། །མཉན་དུ་ཡོད་ན་རྩོད་པ་དང་། །དགེ་འདུན་གཉིས་དང་ཆོས་གོས་སོ། །སངས་རྒྱས་བཅོམ་ལྡན་
[85a.4]འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མཉན་དུ་ཡོད་པ་ན་ཁྱིམ་བདག་གཞན་ཞིག་འདུག་པ་དེས་རིགས་མཉམ་པ་ལས་ཆུང་མ་ཞིག་བླངས་ནས་དེ་དེ་དང་ལྷན་ཅིག་ཏུ་རྩེ་དགའ་ཡོངས་སུ་སྤྱོད་དོ། །དེ་རྩེ་དགའ་
[85a.5]ཞིང་ཡོངས་སུ་སྤྱད་པ་ལས་དེའི་ཆུང་མ་སེམས་ཅན་དང་ལྡན་པར་གྱུར་ཏེ། དེ་ཟླ་བ་བརྒྱད་དམ་དགུ་ལོན་པ་དང་བུ་ཕོ་ཞིག་བཙས་ཏེ། དེ་ཞག་བདུན་གསུམ་ཉི་ཤུ་རྩ་གཅིག་གི་བར་དུ་བཙས་པའི་བཙས་སྟོན་ཆེན་པོ་རྒྱ་ཆེར་བྱས་ནས་རིགས་དང་མཐུན་པར་མིང་བཏགས་
[85a.6]སོ། །དེ་དུས་ཕྱི་ཞིག་ན། བཅོམ་ལྡན་འདས་ཀྱི་བསྟན་པ་ལ་རབ་ཏུ་བྱུང་ནས། དེ་ཡང་དུས་ཕྱི་ཞིག་ན་ནད་ཀྱིས་བཏབ་སྟེ། དུས་ལས་འདས་པ་དང་། དགེ་སློང་དག་གིས་དེ་ལྷུང་བཟེད་དང་། ཆོས་གོས་དང་བཅས་ཏེ་དུར་ཁྲོད་དུ་བོར་བ་བྲམ་ཟེ་དང་ཁྱིམ་བདག་
[85a.7]ལམ་དེར་བྱུང་བ་དོང་བ་དེ་དག་གིས་མཐོང་ནས། དེ་དག་གཅིག་ལ་གཅིག་གཏམ་དུ་འཛེར་ཅིང་འདོང་སྟེ། ཀྱེ་བདག་ཅག་ཁྱིམ་པ་ཁྱིམ་ན་གནས་པས་ཐབས་རྣམ་པ་དུ་མས་ནོར་རྫས་དག་བསྒྲུབས་ཀྱང་སྣོད་སྤྱད་དང་གོས་དག་ནི་མི་འདོར་ན་དགེ་སྦྱོང་ཤཱཀྱའི་བུ་འདི་
[85b]
[85b.1]དག་ནི་སྒོའི་ཐེམ་པ་བརྒྱ་རྒལ་ཞིང་དཀའ་བཞིན་དུ་ལྟོ་འགེངས་ཤིང་བསོད་སྙོམས་སྒྲུབ་ན་ཅིའི་ཕྱིར་ལྷུང་བཟེད་དང་ཆོས་གོས་འདོར་ཞེས་སྨྲ་བ་ན་དགེ་སློང་དག་ཀྱང་དེའི་མདུན་ནས་ཚུར་འོངས་པ་དང་། དེ་དག་གིས་དེ་དག་ལ་སྨྲས་པ། འཕགས་པ་བདག་ཅག་ཁྱིམ་པ་
[85b.2]ཁྱིམ་ན་གནས་ཏེ། ཐབས་རྣམ་པ་དུ་མས་ནོར་རྫས་བསྒྲུབས་ཀྱང་སྣོད་སྤྱད་དང་གོས་མི་འདོར་ན་ཁྱེད་ཅག་སྒོའི་ཐེམ་པ་བརྒྱ་རྒལ་ཞིང་དཀའ་བཞིན་དུ་ལྟོ་འགེངས་པའི་བསོད་སྙོམས་བསྒྲུབས་ཏེ། ལྷུང་བཟེད་དང་ཆོས་གོས་འདི་ག་ལས་འོང་ན་དེ་ཅིའི་ཕྱིར་ཁྱེད་
[85b.3]ཀྱིས་དགེ་སློང་འདིའི་ལྷུང་བཟེད་དང་ཆོས་གོས་སུ་བཅས་ཏེ་དུར་ཁྲོད་དུ་བོར་ཞེས་སྨྲས་པ་དང་། དེ་དག་གིས་བཅོམ་ལྡན་འདས་ཀྱིས་མ་གནང་ངོ་ཞེས་སྨྲས་པ་དང་། དེ་དག་ཅང་མི་ཟེར་བར་དོང་ངོ་། །དེ་ལྟར་གྱུར་པ་དགེ་སློང་དག་ལ་སྨྲས་པ་དང་། དགེ་སློང་དག་གིས་
[85b.4]བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། ལྷུང་བཟེད་དང་ཆོས་གོས་སུ་བཅས་ཏེ་མ་དོར་ཅིག །བཅོམ་ལྡན་འདས་ཀྱིས་ལྷུང་བཟེད་དང་ཆོས་གོས་སུ་བཅས་ཏེ་མ་དོར་ཅིག་ཅེས་གསུངས་པ་དང་། དགེ་སློང་དག་གིས་གཅེར་བུར་
[85b.5]བོར་ནས། བཅོམ་ལྡན་འདས་ཀྱིས་བཀའ་སྩལ་པ། གཅེར་བུར་མ་དོར་བར་སྨད་གཡོགས་དང་རྔུལ་གཟན་གྱིས་དཀྲིས་ཏེ་བོར་ཅིག །དེ་ནས་དགེ་སློང་དག་གིས་གོས་བཟང་པོ་དང་བོར་ནས་བཅོམ་ལྡན་འདས་ཀྱིས་བཟང་པོ་དང་མ་དོར་ཅིག་ཅེས་བཀའ་སྩལ་པ་དང་
[85b.6]དེ་དག་གིས་ངན་པ་དང་བོར་རོ། །བཅོམ་ལྡན་འདས་ཀྱིས་ངན་པ་ཡང་མ་དོར་བར་འབྲིང་པོ་དང་བོར་ཅིག་ཅེས་བཀའ་སྩལ་ཏོ། །བཅོམ་ལྡན་འདས་ཀྱིས་ལྷུང་བཟེད་དང་ཆོས་གོས་སུ་བཅས་ཏེ་མ་དོར་ཅིག་ཅེས་བཀའ་སྩལ་པ་དང་། དགེ་སློང་དག་གིས་ཇི་ལྟར་བྱ་
[85b.7]བ་མི་ཤེས་ནས། བཅོམ་ལྡན་འདས་ཀྱིས་དགེ་སློང་གང་ཕོངས་པ་དེ་ལ་བྱིན་ཅིག་ཅེས་བཀའ་སྩལ་ཏོ། །དྲུག་སྡེ་དག་རྟག་ཏུ་ཕོངས་པ་ལྟར་བྱེད་ནས། བཅོམ་ལྡན་འདས་ཀྱིས་དྲུག་སྡེ་དག་ལ་མ་སྦྱིན་པར་ཇི་ལྟར་རྒན་རིམས་བཞིན་དུ་བྱིན་ཅིག་ཅེས་བཀའ་སྩལ་པ་
[86a]
[86a.1]དང་། གསར་བུ་དག་མ་ཐོབ་པར་གྱུར་ནས་བཅོམ་ལྡན་འདས་ཀྱིས་དྲིས་པ་ལ་ལན་འདེབས་པའི་དགེ་སློང་གིས་དགེ་འདུན་ལ་བསྒོ་ལ་དགེ་སློང་གི་དགེ་འདུན་ཐམས་ཅད་འདུས་ཤིང་འཁོད་པ་དང་། གཙུག་ལག་ཁང་སྐྱོང་གིས་དགེ་འདུན་གྱི་ནང་དུ་རིན་
[86a.2]ཐང་བསྐྱེད་པར་བྱོས་ཤིག་ཅེས་བཀའ་སྩལ་ཏོ། །གླེང་གཞི་ནི་མཉན་དུ་ཡོད་པ་ན་སྟེ། མཉན་དུ་ཡོད་པ་ན་དགེ་སློང་གཞན་ཞིག་དུས་འདས་ནས་དེའི་ལྷུང་བཟེད་དང་ཆོས་གོས་དགེ་སློང་མ་ཞིག་གི་ལག་ཏུ་བཞག་གོ། །དགེ་སློང་དག་གིས་དེའི་རོ་བསྲེགས་ནས་སླར་
[86a.3]གཙུག་ལག་ཁང་དུ་ཕྱིན་ནས་ལྷུང་བཟེད་དང་ཆོས་གོས་དག་བཙལ་ན་མ་རྙེད་དེ། དེ་དག་གིས་དགེ་སློང་མའི་དབྱར་མོ་ཁང་ན་དགེ་སློང་མ་མིང་འདི་ཞེས་བྱ་བ་ཞིག་ལ་ཡོད་པར་ཤེས་ནས་དེ་དག་གིས་དགེ་སློང་མའི་དབྱར་མོ་ཁང་དུ་དོང་སྟེ། འཕགས་མ་དགེ་སློང་འདི་ཞེས་
[86a.4]བྱ་བ་དུས་འདས་པ་དེའི་ལྷུང་བཟེད་དང་ཆོས་གོས་འདི་ན་གཏམས་ཤིང་འདུག་པ་དེ་ཚུར་བྱིན་ཅིག་ཅེས་སྨྲས་པ་དང་། དེས་སྨྲས་པ། འཕགས་པ་དགེ་སློང་དེ་གང་དུ་དུས་འདས་ངེད་ཀྱི་གཙུག་ལག་ཁང་དུ་དུས་ལས་འདས་སོ། །འཕགས་པ་ཁྱེད་ཀྱི་དེ་ན་མཆིས་
[86a.5]པ་ནི་ཁྱེད་དབང་། བདག་ཅག་གི་དེ་ན་མཆིས་པ་ནི་བདག་ཅག་དབང་ངོ་། །ཇི་ལྟར་ཞེ་ན། བདག་ཅག་གི་ཡང་ཆོས་ཀྱི་མིང་པོ་ལགས་སོ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་
[86a.6]དགེ་སློང་གི་ལྷུང་བཟེད་དང་ཆོས་གོས་ནི་དགེ་སློང་དག་དབང་གིས་དགེ་སློང་མ་དག་མ་འཆང་ཤིག་ཅེས་བཀའ་སྩལ་ཏོ། །མཉན་དུ་ཡོད་པ་ན་དགེ་སློང་མ་གཞན་ཞིག་དུས་ལས་འདས་ནས་དེའི་ལྷུང་བཟེད་དང་ཆོས་གོས་དགེ་སློང་ཞིག་ལ་བཞག་གོ། །དགེ་སློང་མ་
[86a.7]དག་གིས་དེའི་རོ་བསྲེགས་ནས། དགེ་སློང་མའི་དབྱར་མོ་ཁང་དུ་ལྷགས་ཏེ། ལྷུང་བཟེད་དང་ཆོས་གོས་བཙལ་ན་མ་རྙེད་ནས་གཙུག་ལག་ཁང་ཞིག་ན་དགེ་སློང་མིང་འདི་ཞེས་བྱ་བ་ཞིག་ལ་ཡོད་པར་ཤེས་ནས། དེ་དག་གཙུག་ལག་ཁང་དུ་འོངས་ཏེ་དགེ་སློང་དག་
[86b]
[86b.1]གི་རྐང་པ་ལ་ཕྱག་འཚལ་ནས། འཕགས་པ་དགེ་སློང་མ་མིང་འདི་ཞེས་བགྱི་བ་དུས་ལས་འདས་ཏེ། དེའི་ལྷུང་བཟེད་དང་ཆོས་གོས་འདི་ན་མཆིས་ན། དེ་བདག་ཅག་འཚལ་གྱིས་སླར་སྩོལ་ཅིག་ཅེས་སྨྲས་པ་དང་། དེས་སྨྲས་པ། དགེ་སློང་མ་དེ་གང་དུ་
[86b.2]དུས་ལས་འདས། བདག་ཅག་གི་དབྱར་མོ་ཁང་དུ་དུས་ལས་འདས་སོ། །དེ་ལྟར་ན་འཕགས་མ་ཁྱེད་ཀྱི་དེ་ན་འདུག་པ་ནི་ཁྱེད་དབང་མོད། ངེད་ཀྱི་དེ་ན་ཡོད་པ་ནི་ངེད་དབང་བ་སྟེ། དེ་ཡང་ངེད་ཀྱི་ཆོས་ཀྱི་སྲིང་མོ་ཡིན་ནོ་ཞེས་སྨྲས་པ་དང་། དེ་ལྟར་གྱུར་པ་
[86b.3]དགེ་སློང་མ་དག་གིས་དགེ་སློང་དག་ལ་སྨྲས་པ་དང་། དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་དེ་སྟེ་དགེ་སློང་མའི་ལྷུང་བཟེད་དང་ཆོས་གོས་ཡིན་ན་དེ་དགེ་སློང་མ་དག་གི་ཡིན་ཏེ། དགེ་སློང་མ་དག་དབང་བས་ན་
[86b.4]དགེ་སློང་དག་མ་འཆང་ཤིག་ཅེས་བཀའ་སྩལ་ཏོ། །གླེང་གཞི་ནི་མཉན་དུ་ཡོད་པ་ན་སྟེ། མཉན་དུ་ཡོད་པ་ན་དགེ་སློང་གཞན་ཞིག་གཞོངས་སྤྱད་པ་སྤྱོད་ཅིང་རི་བྲགས་ཀྱི་གྲོང་གཞན་ཞིག་ཏུ་ཕྱིན་ནས། དེ་ཁྱིམ་པའི་ཁྱིམ་ཞིག་ཏུ་དུས་ལས་འདས་ཏེ། དེ་དེས་
[86b.5]དུར་ཁྲོད་དུ་བོར་ནས་ལྷུང་བཟེད་དང་ཆོས་གོས་སྦས་ཏེ་བཞག་གོ། །དུས་ཕྱི་ཞིག་ན་དགེ་སློང་མ་མང་ཞིག་གཞོངས་སྤྱད་པ་སྤྱོད་ཅིང་རི་བྲགས་ཀྱི་གྲོང་དེར་ཕྱིན་པ་དང་། ཁྱིམ་བདག་དེས་དེ་དག་མཐོང་སྟེ། འཕགས་མ་བདག་གི་ཁྱིམ་དུ་དགེ་སློང་ཞིག་དུས་
[86b.6]ལས་འདས་པའི་ལྷུང་བཟེད་དང་ཆོས་གོས་འདི་ལགས་ཀྱིས་སྣོམས་ཤིག་ཅེས་སྨྲས་པ་དང་། དེ་དག་གིས་སྨྲས་པ། ཁྱིམ་བདག་འདི་ནི་བཅོམ་ལྡན་འདས་ཀྱིས་མ་གནང་བས་དགེ་སློང་དབང་ངོ་། །དེ་ལྟར་གྱུར་པ་དགེ་སློང་མ་དག་གིས་དགེ་སློང་དག་ལ་སྨྲས་སོ། །
[86b.7]དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་གང་ན་དགེ་སློང་མེད་པ་དེ་དག་ཏུ་ནི་དགེ་སློང་མ་དག་གིས་བླང་བར་བྱ་སྟེ། དེ་ལ་ཐེ་ཚོམ་མ་བྱེད་ཅིག་ཅེས་བཀའ་སྩལ་ཏོ། །གླེང་གཞི་ནི་མཉན་དུ་ཡོད་པ་ན་སྟེ། མཉན་དུ་ཡོད་པར་
[87a]
[87a.1]དགེ་སློང་མ་མང་ཞིག་གཞོངས་སྤྱད་པ་སྤྱོད་ཅིང་དོང་བ་ན་དེ་དག་ལས་དགེ་སློང་མ་ཞིག་ན་བར་གྱུར་ནས། དེ་དལ་བུས་འགྲོ་ཞིང་ཕྱི་ནས་འོང་བ་ལས་དེ་ལམ་སྟོར་ཏེ། རི་བྲགས་ཀྱི་གྲོང་གཞན་ཞིག་ཏུ་ཕྱིན་ནས་དེ་ཁྱིམ་པའི་ཁྱིམ་དུ་དུས་ལས་འདས་སོ། །དེས་
[87a.2]དེ་དུར་ཁྲོད་དུ་བོར་ནས་ལྷུང་བཟེད་དང་ཆོས་གོས་སྦས་ཏེ་བཞག་གོ། །དེ་ནས་དུས་ཕྱི་ཞིག་ན་དགེ་སློང་མང་ཞིག་གཞོངས་སྤྱད་པ་སྤྱོད་ཅིང་རི་བྲགས་ཀྱི་གྲོང་དེར་ཕྱིན་པ་དང་། ཁྱིམ་བདག་དེས་དེ་དག་མཐོང་ནས་འཕགས་པ་དག་བདག་གི་ཁྱིམ་དུ་དགེ་སློང་མ་ཞིག་
[87a.3]དུས་ལས་འདས་ཏེ། དེའི་ལྷུང་བཟེད་དང་ཆོས་གོས་འདི་ལགས་ཀྱིས་སྣོམས་ཤིག་ཅེས་སྨྲས་པ་དང་། དེ་དག་གིས་སྨྲས་པ། ཁྱིམ་བདག་བཅོམ་ལྡན་འདས་ཀྱིས་མ་གནང་སྟེ། འདི་དག་ནི་དགེ་སློང་མ་དབང་ངོ་། །དེ་ལྟར་གྱུར་པ་དགེ་སློང་རྣམས་ཀྱིས་
[87a.4]བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་གང་ན་དགེ་སློང་མ་མེད་པ་དེར་ནི་དགེ་སློང་རྣམས་ཀྱིས་བླང་བར་བྱ་སྟེ། དེ་ལ་ཐེ་ཚོམ་མ་བྱེད་ཅིག་ཅེས་བཀའ་སྩལ་ཏོ། །གླེང་གཞི་ནི་མཉན་དུ་ཡོད་པ་ན་སྟེ། སངས་རྒྱས་བཅོམ་ལྡན་འདས་ལ་ཚེ་དང་
[87a.5]ལྡན་པ་ཨུ་པཱ་ལིས་ཞུས་པ། བཙུན་པ་དགེ་སློང་ཞིག་དུས་ལས་འདས་ཏེ། དེ་དབང་བའི་ལྷུང་བཟེད་དང་ཆོས་གོས་ཁྱིམ་པའི་དེ་ན་མཆིས་ན། དེ་གང་དབང་བཅོམ་ལྡན་འདས་ཀྱིས་གང་དེ་སྔར་འོངས་པ་དབང་ངོ་ཞེས་བཀའ་སྩལ་ཏོ། །གཉིས་མཆིས་ན་གང་དབང་། 
[87a.6]གང་སྔར་བསླངས་པའོ། །གཉིས་ཀས་བསླངས་ན་གང་དབང་། གང་གིས་སྔར་ཐོབ་པའོ། །གཉིས་ཀས་ཐོབ་ན་གཉིས་ཀ་དབང་ངོ་། །དེ་སྟེ་གཉིས་ཀས་ཐོབ་ན་གང་ལ་ཁྱིམ་གྱི་བདག་པོ་དད་དེ་བྱིན་པ་དེ་དབང་ངོ་། །གླེང་གཞི་ནི་མཉན་དུ་ཡོད་པ་ན་སྟེ། དེའི་ཚེ་ན་
[87a.7]ཛེ་ཏའི་ཚལ་ན་དགེ་སློང་གཉིས་ཤིག་འཐབ་པར་གྱུར་ཏེ། དགེ་སློང་གཞན་དག་གིས་བསྐོར་ཅིང་འཁོད་དོ། །བྲམ་ཟེ་དང་ཁྱིམ་བདག་གིས་དེ་མཐོང་ནས། དེ་དག་གིས་འཕགས་པ་བདག་ཅག་གིས་ཁྱིམ་པ་འཐབ་པ་དག་མཐོང་བ་ཡང་བདག་ཅག་གིས་གཅུགས་
[87b]
[87b.1]པར་བྱ་ན་ཁྱེད་ཅག་གིས་ཅི་འདི་མི་གཅུགས་པར་བསྐོར་ཏེ་འཁོད་དམ་ཞེས་སྨྲས་པ་དང་། དེ་ན་གཞན་དག་གིས་སྨྲས་པ། འདི་དག་ཉིད་འཐབ་མོ་བྱེད་པ་ཡིན་ན་ཅིའི་ཕྱིར་གཅུགས་ཞེས་སྨྲས་པ་དང་། དེ་དག་ལན་མེད་ནས་ཅང་མི་ཟེར་བར་འཁོད་དོ། །དེ་ལྟར་གྱུར་
[87b.2]པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་དེ་དག་ལ་བསྐོར་ཅིང་མ་འཁོད་པར་གཅུགས་པར་བྱོས་ཤིག་ཅེས་བཀའ་སྩལ་པ་དང་། དེ་དག་གཅུགས་ཀྱང་གཏོང་དུ་མ་བཏུབ་ནས། དེ་ལྟར་གྱུར་པ་དགེ་སློང་དག་གིས་བཅོམ་
[87b.3]ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་དེ་སྟེ་གཅུགས་ཀྱང་མ་བཏུབ་ན་སྤང་བའི་ལས་བྱོས་ཤིག་ཅེས་བཀའ་སྩལ་ཏོ། །བཅོམ་ལྡན་འདས་ཀྱིས་སྤང་བའི་ལས་བྱོས་ཤིག་ཅེས་བཀའ་སྩལ་པ་དང་། དུས་ཕྱི་ཞིག་ན་དགེ་སློང་གཉིས་
[87b.4]ཤིག་ངེས་པའི་གཏམ་བྱེད་དེ། དེ་གཉིས་ན་རེ་འདི་ནི་འཐོབ་པའོ། །འདི་ནི་འཐོབ་པའོ་ཞེས་ངེས་པའི་གཏམ་སྨྲ་བ་ན་གཅིག་ལ་གཅིག་ངག་རྩུབ་པོ་སྨྲས་པ་དང་། དེ་གཉིས་ཀྱང་དགེ་སློང་དག་གིས་སྤང་བའི་ལས་བྱས་ནས། དེ་གཉིས་ཀྱིས་སྨྲས་པ། ཚེ་དང་ལྡན་པ་
[87b.5]དག་བདག་ཅག་ནི་ངེས་པའི་གཏམ་སྨྲ་ན་གཅིག་ལ་གཅིག་ངག་རྩུབ་པོ་སྨྲས་སུ་ཟད་ན། ཅིའི་ཕྱིར་ཁྱེད་ཀྱིས་ངེད་གཉིས་ལ་སྤང་བའི་ལས་ཀྱིས་བཅད་ཅེས་སྨྲས་པ་དང་། དེ་དག་གིས་ཚེ་དང་ལྡན་པ་དག་བཅོམ་ལྡན་འདས་ཀྱིས་འཐབ་པ་རྣམས་ལ་སྤང་བའི་ལས་བྱོས་ཤིག་
[87b.6]ཅེས་གསུངས་པས་ན་ངེད་ཀྱིས་ཁྱེད་གཉིས་ལ་སྤང་བའི་ལས་བྱས་སོ་ཞེས་སྨྲས་པ་དང་། དེ་དག་ཅང་མི་སྨྲ་བར་འཁོད་དོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་གཉིས་ལ་སྤང་བའི་ལས་
[87b.7]མི་བྱ་བར་གཅུགས་པར་བྱོས་ཤིག །དེ་སྟེ་གནས་འཆའ་བ་ཞིག་ན་ནི་དེའི་མཁན་པོ་དང་སློབ་དཔོན་གྱིས་སྒོ་ཤིག །དེ་སྟེ་རྒན་པ་ཞིག་ན་ནི་དེས་དགེ་འདུན་ཐམས་ཅད་འདུས་ལ་རྩོད་པ་ཞི་བར་བྱོས་ཤིག །དེ་སྟེ་དེས་ཀྱང་མ་སློན་ན་སྡོད་དེ་གཉིས་ལ་སྤང་བའི་ལས་བྱོས་ཤིག ། 
[88a]
[88a.1]གླེང་གཞི་ནི་མཉན་དུ་ཡོད་པ་ན་སྟེ། སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་མཚམས་ཀྱི་བར་དུ་དགེ་སློང་ཞིག་དུས་ལས་འདས་ན་གུམ་པ་དེའི་ཡོ་བྱད་རྣམས་སུ་དབང་བར་འགྱུར། ཨུ་པཱ་ལི་དེ་ནི་མགོ་གང་ལོགས་སུ་
[88a.2]བོར་བའོ། །བཙུན་པ་གཉིས་ཀར་མགོ་བོར་ན། གང་དབང་བར་འགྱུར། ཨུ་པཱ་ལི་དེ་ནི་གཉིས་ཀའོ། །གླེང་གཞིའི་སྒོ་གཉིས་པ་སྟེ་ཚིགས་སུ་བཅད་པ་དང་པོའོ།། །།མདོར་ན། བསྒྲག་པར་བྱ་དང་ཤིང་རྟ་དང་། །དེ་ནས་ཕྲེང་བ་གོས་རྣམས་དང་། །དགེ་
[88a.3]འདུན་གོས་ཀྱང་དེ་བཞིན་ཏེ། །ཐེ་ཚོམ་སོ་སོའི་སྐྱེ་བོའོ། །སངས་རྒྱས་བཅོམ་ལྡན་འདས་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མཉན་དུ་ཡོད་པ་ན་ཡ་མཚན་ཅན་དུ་མ་གནས་ཤིང་འཁོད་དོ། །གང་གི་ཚེ་བཅོམ་ལྡན་འདས་མཉན་དུ་ཡོད་པ་ན་
[88a.4]བཞུགས་པ་དེའི་ཚེ་ན་མུ་སྟེགས་ཅན་རྣམས་ཀྱི་མཐུ་ཉམས་ནས་རྙེད་པ་ཆུང་བར་གྱུར་ཏེ། དེ་དག་གིས་ཇི་ཙམ་འདོད་པ་བླངས་ནས་མུ་སྟེགས་སུ་བྱ་བ་བྱ་བར་བརྩམས་པ་དང་། ཁྱིམ་བདག་མགོན་མེད་ཟས་སྦྱིན་པ་ཆོས་ཀྱིས་ནང་པར་སྔར་ལངས་ནས་བཅོམ་ལྡན་འདས་ལ་བལྟ་བའི་
[88a.5]ཕྱིར་འགྲོའོ། །ཇི་ཙམ་དུས་ཕྱི་ཞིག་ན་ཁྱིམ་བདག་མགོན་མེད་པ་ལ་ཟས་སྦྱིན་པ་ནང་པར་སྔར་ལངས་ནས་ཛེ་ཏའི་ཚལ་དུ་སོང་བ་དང་། མུ་སྟེགས་ཅན་དག་ཅི་འདོད་པ་བླངས་ཏེ། དེ་དག་གིས་དེ་ཡང་དག་པར་བསྐུལ་ནས་དེས་བསམས་པ་འདི་དག་ནི་ངན་དུ་སྨྲ་བའི་ཆོས་དང་འདུལ་
[88a.6]བའི་མུ་སྟེགས་ཅན་དག་སྟེ། ཅི་འདོད་པ་དག་བསླངས་ཏེ་མུ་སྟེགས་ཅན་གྱི་བྱ་བ་བྱེད་དེ། བཅོམ་ལྡན་འདས་ཀྱིས་ཀྱང་མདོ་སྡེ་དེ་དང་དེ་དག་ལས་མ་དད་པ་དག་ནི་དད་པ་ཕུན་སུམ་ཚོགས་པར་ཡང་དག་པར་བསྐུལ་བར་བྱོས་ཤིག །གཞུག་པར་བྱོས་ཤིག །དགོད་པར་
[88a.7]བྱོས་ཤིག་ཅེས་གསུངས་ཏེ། བཅོམ་ལྡན་འདས་ཀྱིས་རྗེས་སུ་གནང་ན་ནི་བདག་གིས་སྐྱེ་བོ་མང་པོ་དག་ཀྱང་དགེ་འདུན་ལ་ཡོན་འབུལ་བ་ལ་རབ་ཏུ་དགོད་དོ་སྙམ་དུ་བསམས་ནས། བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་
[88b]
[88b.1]བོས་ཕྱག་འཚལ་ནས་ཕྱོགས་གཅིག་ཏུ་འདུག་གོ། །ཕྱོགས་གཅིག་ཏུ་འདུག་ནས་ཁྱིམ་བདག་མགོན་མེད་ཟས་སྦྱིན་པས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་ངན་དུ་སྨྲ་བའི་ཆོས་དང་འདུལ་བའི་མུ་སྟེགས་ཅན་འདི་དག་ཅི་འདོད་པ་བླངས་ནས་མུ་
[88b.2]སྟེགས་སུ་བགྱི་བ་བགྱིད་ན། བཅོམ་ལྡན་འདས་ཀྱིས་གནང་ན་ནི་དེ་དང་དེ་དག་ཏུ་ཞེས་བྱ་བ་ནས་དགེ་འདུན་ལ་ཡོན་འབུལ་བར་དགོད་དོ་ཞེས་བྱ་བའི་བར་དུ་སྔ་མ་བཞིན་ནོ། །བཅོམ་ལྡན་འདས་ཀྱིས་བཀའ་སྩལ་པ། དེ་ལྟར་ན་ངས་ཁྱིམ་བདག་རྗེས་སུ་གནང་
[88b.3]གིས་ཅི་འདོད་པ་བསླངས་ཏེ། སངས་རྒྱས་དང་ཆོས་དང་དགེ་འདུན་ལ་བྱ་བ་བྱེད་པར་བྱོས་ཤིག །བཅོམ་ལྡན་འདས་ཀྱིས་ཅི་འདོད་པ་བླངས་ཏེ། སངས་རྒྱས་དང་ཆོས་དང་དགེ་འདུན་ལ་བྱ་བ་བྱོས་ཤིག་ཅེས་བཀའ་སྩལ་ནས། ཁྱིམ་བདག་མགོན་མེད་ཟས་སྦྱིན་
[88b.4]གྱིས་ཡང་དག་པར་བསྐུལ་བར་བརྩམས་པ་དང་། བྲམ་ཟེ་དང་ཁྱིམ་བདག་དག་གིས་འཕགས་པ་དག་ཀྱང་ཡང་དག་པར་བསྐུལ་ན་ནི་བདག་ཅག་ལ་བསོད་ནམས་དེ་བས་ཀྱང་རབ་ཏུ་མང་བར་འགྱུར་རོ་ཞེས་སྨྲས་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་
[88b.5]སློང་དག་གིས་ཀྱང་གྲོགས་གྱིས་ཤིག །བྲམ་ཟེ་དང་ཁྱིམ་བདག་དག་གིས་དེ་སྟེ་བདག་ཅག་གི་མིང་ནས་བརྗོད་ན་ནི་ལེགས་པར་འགྱུར་རོ་ཞེས་སྨྲས་པ་དང་། བཅོམ་ལྡན་འདས་ཀྱིས་སྦྱིན་བདག་གིས་བྱིན་ན་བརྗོད་པར་བྱོས་ཤིག་ཅེས་བཀའ་སྩལ་པ་དང་། ཁྱིམ་བདག་
[88b.6]གིས་ཀྱང་བརྗོད་པར་བྱས་ནས་བྲམ་ཟེ་དང་ཁྱིམ་བདག་གིས་དེ་སྟེ་འཕགས་པ་དག་གིས་བརྗོད་ན་ནི་བདག་ཅག་ལ་དེ་བས་ཀྱང་བསོད་ནམས་མང་དུ་འགྱུར་རོ་ཞེས་སྨྲས་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གིས་ཀྱང་བརྗོད་པར་བྱོས་ཤིག ། 
[88b.7]བྲམ་ཟེ་དང་ཁྱིམ་བདག་དག་གཙུག་ལག་ཁང་དུ་འོངས་ནས་ཕུལ་བ་དང་། བཅོམ་ལྡན་འདས་ཀྱིས་གཙུག་ལག་ཁང་དུ་ཡང་བརྗོད་པར་བྱོས་ཤིག་ཅེས་བཀའ་སྩལ་ཏོ། །རྗོད་པར་བྱེད་པ་དེ་སྐྱེ་བོ་མང་པོ་དག་གིས་བསྐོར་ནས་མི་སྣང་བར་གྱུར་པ་དང་། བཅོམ་ལྡན་འདས་
[89a]
[89a.1]ཀྱིས་ཤིང་རྟའི་སྟེང་དུ་འཛེགས་ལ་བརྗོད་ཅིག་ཅེས་བཀའ་སྩལ་པ་དང་། ཚ་བ་དང་ཆར་པ་དང་རླུང་རྣམས་བྱུང་བར་གྱུར་ནས། བཅོམ་ལྡན་འདས་ཀྱིས་ཁང་བུ་རྩེག་མ་བྱོས་ཤིག་ཅེས་བཀའ་སྩལ་ཏོ། །སྐྱེ་བོ་མང་པོ་དག་གིས་སྒོ་བསྒྲིབས་པས་ན། 
[89a.2]བཅོམ་ལྡན་འདས་ཀྱིས་བཀའ་སྩལ་པ། སྒོ་བཞི་ཐོད་ལ་བརྗོད་པ་བཞི་ཞོག་ཤིག །དེ་ནས་ཁྱིམ་བདག་མགོན་མེད་ཟས་སྦྱིན་ཅི་འདོད་པ་བླངས་ནས་གོས་ཟུང་མང་པོ་གོས་ཟུང་བརྒྱ་སྟོང་མང་པོ་རྣམས་བསོགས་པ་དང་། དེས་འདི་སྙམ་དུ་གོས་མང་ཞིག་ཚོགས་ཀྱིས་ད་ནི་བདག་
[89a.3]གིས་སངས་རྒྱས་ལ་སོགས་པ་དགེ་སློང་གི་དགེ་འདུན་དག་བཤོས་གསོལ་ལ་སངས་རྒྱས་ལ་སོགས་པ་དགེ་སློང་གི་དགེ་འདུན་རྒན་རིམས་སུ་ཡོན་དབུལ་ལོ་སྙམ་བསམས་ནས། དེས་ཛེ་ཏའི་ཚལ་གོས་སྣ་ཚོགས་ཀྱིས་བརྒྱན་ཏེ་གོས་ཀྱི་ཕྲེང་བས་སྟེང་ཀུན་ཏུ་སྦྱངས་ནས་
[89a.4]སྲུང་མ་ཡང་བཞག་སྟེ། མཛའ་བོ་དང་གཉེན་དང་ཕུ་ནུ་དག་ཀྱང་མགྲོན་དུ་བོས་སོ། །དེ་ནས་གཙང་ཞིང་བསོད་པའི་བཟའ་བ་དང་བཅའ་བ་དག་སྦྱར་ནས་བཅོམ་ལྡན་འདས་དང་དགེ་སློང་གི་དགེ་འདུན་དུ་བཅས་ཏེ། ཛེ་ཏའི་ཚལ་དུ་བཤོས་ལ་སྤྱན་དྲངས་སོ། །དེ་ནང་པར་
[89a.5]སྔར་ལངས་ཏེ་གདན་བཏིང་ནས་བུམ་པ་ཆུས་བཀང་སྟེ་བཞག་ནས། བཅོམ་ལྡན་འདས་དང་ཉན་ཐོས་ཀྱི་དགེ་འདུན་དུ་བཅས་ཏེ་བཤོས་གསོལ་ནས། བཅོམ་ལྡན་འདས་ལ་བཙུན་པ་འཇིག་རྟེན་ན་ཡོན་གནས་སུ་མཆིས་ཞེས་ཞུས་པ་དང་། ཁྱིམ་བདག་གཉིས་ཏེ་སློབ་པ་དང་
[89a.6]མི་སློབ་པའོ། །དེ་ལ་ཡང་ཁྱིམ་བདག་སློབ་པ་ལ་རྣམ་པ་བཅྭ་བརྒྱད་ཡོད་དོ། །མི་སློབ་པ་ལ་རྣམ་པ་དགུའོ། །སློབ་པ་རྣམ་པ་བཅྭ་བརྒྱད་པོ་གང་ཞེ་ན། རྒྱུན་དུ་འཇུག་པའི་འབྲས་བུ་མངོན་དུ་བྱ་བའི་ཕྱིར་ཞུགས་པ་དང་། རྒྱུན་དུ་ཞུགས་པ་དང་། ལན་གཅིག་ཕྱིར་
[89a.7]འོང་བའི་འབྲས་བུ་མངོན་དུ་བྱ་བའི་ཕྱིར་ཞུགས་པ་དང་། ལན་གཅིག་ཕྱིར་འོང་བ་དང་། ཕྱིར་མི་འོང་བའི་འབྲས་བུ་མངོན་དུ་བྱ་བའི་ཕྱིར་ཞུགས་པ་དང་། ཕྱིར་མི་འོང་བ་དང་། དགྲ་བཅོམ་པའི་འབྲས་བུ་མངོན་དུ་བྱ་བའི་ཕྱིར་ཞུགས་པ་དང་། དད་པས་རྗེས་སུ་འབྲང་བ་དང་། 
[89b]
[89b.1]ཆོས་ཀྱི་རྗེས་སུ་འབྲང་བ་དང་། དད་པས་རྣམ་པར་གྲོལ་བ་དང་། ལྟ་བས་ཐོབ་པ་དང་། གོང་ནས་གོང་དུ་འགྲོ་བ་དང་། ཚེ་གཅིག་གིས་ཐོགས་པ་དང་། བར་མ་དོར་མྱ་ངན་ལས་འདའ་བ་དང་། སྐྱེས་མ་ཐག་ཏུ་མྱ་ངན་ལས་འདའ་བ་མངོན་པར་འདུ་བྱེད་པ་དང་བཅས་
[89b.2]པས་ཡོངས་སུ་མྱ་ངན་ལས་འདའ་བ་དང་། མངོན་པར་འདུས་མ་བྱས་པས་ཡོངས་སུ་མྱ་ངན་ལས་འདའ་བ་དང་། གོང་དུ་འཕར་བ་རྣམས་ཏེ་འདི་དག་ནི་སློབ་པ་བཅྭ་བརྒྱད་ཅེས་བྱའོ། །མི་སློབ་པ་དགུ་གང་ཞེ་ན། ཆོས་འགྲིབས་པ་དང་། ཆོས་མ་འགྲིབས་པ་
[89b.3]དང་། གསང་བའི་ཆོས་དང་། རྗེས་སུ་སྲུང་བའི་ཆོས་དང་། མི་གཡོ་བར་འདུག་པ་དང་། སོ་སོར་རྟོགས་ནས་སྐལ་བ་ཅན་དུ་མི་འགྱུར་བ་དང་། མི་བསྐྱོད་པའི་ཆོས་དང་། ཤེས་རབ་ཀྱིས་རྣམ་པར་གྲོལ་བ་དང་། གཉིས་ཀའི་ཆ་ལས་རྣམ་པར་གྲོལ་བ་འདི་
[89b.4]དག་ནི་མི་སློབ་པ་དགུ་ཞེས་བྱའོ། །བཅོམ་ལྡན་འདས་ཀྱིས་དེ་སྐད་ཅེས་གསུངས་སོ། །བདེ་བར་གཤེགས་པས་དེ་སྐད་གསུངས་ནས། སྟོན་པས་ཡང་གསུངས་པ། ལུས་དང་ངག་ཡིད་དྲང་པོར་གྱུར་པ་ཡི། །སློབ་དང་མི་སློབ་འཇིག་རྟེན་འདི་ན་བཞུགས། །
[89b.5]དེ་དག་སྦྱིན་ཞིང་མཆོད་པར་འོས་པ་སྟེ། །མཆོད་པའི་ཞིང་རབ་དེར་བྱིན་འབྲས་བུ་ཆེ། །དེ་ནས་ཁྱིམ་བདག་མགོན་མེད་ཟས་སྦྱིན་རྒན་རིམས་ཀྱི་མདུན་དུ་འདུག་སྟེ། བརྗོད་པ་བསྐོས་ནས་འཕགས་པ་བརྗོད་པའི་ཚེ་འདི་སྐད་དུ་གང་བཅོམ་ལྡན་འདས་ཀྱི་ཉན་ཐོས་ཀྱི་དགེ་འདུན་
[89b.6]ལ་སྦྱིན་པར་རིགས་པ། རབ་ཏུ་སྦྱིན་པར་རིགས་པ། ཐལ་མོ་སྦྱར་བར་རིགས་པ། ཕྱག་བྱ་བར་རིགས་པ། བླ་ན་མེད་པའི་བསོད་ནམས་ཀྱི་ཞིང་འཇིག་རྟེན་གྱི་ཡོན་གནས་སུ་གྱུར་པ་གང་ཡིན་པ་དེ་དག་ལ་གོས་འདི་དག་འབུལ་གྱིས་ཅི་བདེར་བཞེས་ཤིག་ཅེས་གསུང་
[89b.7]ཤིག །དེ་ནས་དགེ་སློང་རྗོད་པར་བྱེད་པ་དེས་རྒན་རིམས་ཀྱི་མདུན་དུ་འདུག་ལ་འདི་སྐད་དུ་གསོན་ཅིག །བཙུན་པའི་དགེ་འདུན་རྣམས་བཅོམ་ལྡན་འདས་ཀྱི་ཉན་ཐོས་ཀྱི་དགེ་འདུན་སྦྱིན་པར་རིགས་པ། རབ་ཏུ་སྦྱིན་པར་རིགས་པ། ཐལ་མོ་སྦྱར་བར་རིགས་པ། ཕྱག་བྱ་
[90a]
[90a.1]བར་རིགས་པ། བླ་ན་མེད་པའི་བསོད་ནམས་ཀྱི་ཞིང་། འཇིག་རྟེན་གྱི་ཡོན་གནས་གང་ཡིན་པ་དེ་དག་ལ་གོས་རྙེད་པ་འདི་དག་འབུལ་གྱིས་ཅི་བདེར་བཞེས་ཤིག་ཅེས་བརྗོད་དོ། །དེ་ནས་དགེ་སློང་འདོད་ཆགས་དང་བྲལ་བ་ཞེ་སྡང་དང་བྲལ་བ་གཏི་
[90a.2]མུག་དང་བྲལ་བ་གང་ཡིན་པ་དེ་དག་ནི་འདི་སྙམ་དུ་གྱུར་ཏོ། །ཁྱིམ་བདག་མགོན་མེད་ཟས་སྦྱིན་ནི་འདི་སྐད་དུ་བརྗོད་དེ། གང་བཅོམ་ལྡན་འདས་ཀྱི་ཉན་ཐོས་ཀྱི་དགེ་འདུན་སྦྱིན་པར་རིགས་པ། རབ་ཏུ་སྦྱིན་པར་རིགས་པ། ཐལ་མོ་སྦྱར་བར་རིགས་པ། ཕྱག་བྱ་བར་
[90a.3]རིགས་པ། བླ་ན་མེད་པའི་བསོད་ནམས་ཀྱི་ཞིང་འཇིག་རྟེན་གྱི་ཡོན་གནས་དེ་དག་ལ་གོས་རྙེད་པ་རྣམས་འབུལ་གྱིས་ཅི་བདེར་བཞེས་ཤིག་ཅེས་བརྗོད་དེ། བདག་ཅག་ནི་བླ་ན་མེད་པ་ཡིན་པས་ན་བདག་གིས་རྙེད་པ་འདི་དབང་མོད་ཀྱིས། བཅོམ་ལྡན་འདས་ཀྱིས་དགེ་
[90a.4]སློང་དག་ཁྱེད་ཀྱིས་དགེ་བ་རྣམས་ནི་བཅབ་པར་བྱའོ། །སྡིག་པ་རྣམས་ནི་བསྒྲག་པར་བྱའོ་ཞེས་གསུངས་ན། བདག་ཅག་གོས་རྙེད་པའི་ཕྱིར་བདག་ཉིད་བརྗོད་པ་ལྟ་ག་ལ་རུང་། བདག་ཅག་ནི་འདོད་ཆགས་དང་བྲལ་བ། ཞེ་སྡང་དང་བྲལ་བ། གཏི་མུག་དང་བྲལ་
[90a.5]བའོ་ཞེས་སྨྲས་ནས་ཅང་མི་ཟེར་བར་འཁོད་དོ། །ཀུན་ཏུ་སྦྱོར་བའི་ལྷག་མ་དང་བཅས་པ་གང་ཡིན་པ་དེ་དག་ཀྱང་འདི་སྙམ་དུ། བླ་ན་མེད་པ་ལ་བསྔོས་པས་ན་བདག་ཅག་ནི་ཀུན་ཏུ་སྦྱོར་བའི་ལྷག་མ་དང་བཅས་པ་ཡིན་པས་བདག་ཅག་ནི་མི་དབང་ངོ་སྙམ་བསམས་ནས་ཅང་
[90a.6]མི་ཟེར་བར་འཁོད་དོ། །བཅིང་བ་ཐམས་ཅད་ཀྱིས་བཅིངས་པ་གང་ཡིན་པ་དེ་དག་ནི་འདི་སྙམ་དུ། བླ་ན་མེད་པ་ལ་དེ་འབུལ་ལོ་སྙམ་དུ་བསམས་ནས་དེ་དག་ཅང་མི་སྨྲ་བར་འཁོད་དོ། །ཀུན་ཏུ་སྦྱོར་བའི་ལྷག་མ་དང་བཅས་པ་དག་ཀྱང་ཅང་མི་ཟེར་བར་འཁོད་དོ། །
[90a.7]བདག་ཅག་ནི་བཅིང་བ་ཐམས་ཅད་ཀྱིས་བཅིངས་པས་ན། བདག་ཅག་ནི་ཐམས་ཅད་ཀྱི་ཐམས་ཅད་དུ་མི་དབང་ངོ་སྙམ་དུ་བསམས་ནས་དེ་དག་ཀྱང་ཅང་མི་སྨྲ་བར་འཁོད་དོ། །དེའི་ཚེ་ཁྱིམ་བདག་མགོན་མེད་ཟས་སྦྱིན་གྱིས་གོས་ཕུལ་བ་དེ་དག་དགེ་སློང་གཅིག་
[90b]
[90b.1]གིས་ཀྱང་མ་བླངས་པ་དང་། དེ་ཡང་འདི་སྙམ་དུ་བདག་འཕགས་པའི་དགེ་འདུན་དག་གིས་ལྷུང་བཟེད་ཁས་ཕུབ་པར་མ་གྱུར་གྲང་སྙམ་དུ་བསམས་ནས། དེའི་ལུས་སྐྱ་བོ་བསེང་བསེང་པོ་རིད་ཅིང་སྐེམ་ལ་རྨྱ་བར་གྱུར་ནས། བཅོམ་ལྡན་འདས་གང་ན་བ་དེར་སོང་སྟེ་དྲུང་དུ་
[90b.2]ཕྱིན་པ་དང་། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་ཕྱོགས་གཅིག་ཏུ་འདུག་གོ། །ཕྱོགས་གཅིག་ཏུ་འདུག་སྟེ། ཁྱིམ་བདག་མགོན་མེད་ཟས་སྦྱིན་གྱིས་དོན་དེ་བཅོམ་ལྡན་འདས་ལ་གསོལ་པ་དང་། སངས་རྒྱས་ནི་མཁྱེན་བཞིན་དུ་འདྲི་སྟེ། 
[90b.3]སངས་རྒྱས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ། ཀུན་དགའ་བོ་ཁྱིམ་བདག་མགོན་མེད་ཟས་སྦྱིན་པས་དགེ་སློང་དག་ལ་གོས་སྦྱར་ཏེ་བྱིན་ན། ཅིའི་ཕྱིར་མ་བླངས་ཞེས་རྨས་པ་དང་། དེས་བཙུན་པ་ཁྱིམ་བདག་མགོན་མེད་ཟས་སྦྱིན་གྱིས། འདི་
[90b.4]སྐད་དུ་གང་བཅོམ་ལྡན་འདས་ཀྱི་ཉན་ཐོས་ཀྱི་དགེ་འདུན་སྦྱིན་པར་རིགས་པ། རབ་ཏུ་སྦྱིན་པར་རིགས་པ། ཐལ་མོ་སྦྱར་བར་བགྱི་བ་ནས་དེ་དག་ཅང་མི་མཆི་བར་མཆིས་སོ་ཞེས་བགྱི་བའི་བར་དུ་སྔ་མ་བཞིན་བརྗོད་དེ། དེ་ལྟར་ན་ཁྱིམ་བདག་མགོན་མེད་ཟས་སྦྱིན་
[90b.5]གྱིས་སྩལ་བ་དགེ་སློང་གཅིག་གིས་ཀྱང་མ་བླངས་སོ་ཞེས་གསོལ་པ་དང་། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་ཀུན་དགའ་བོ་སོང་ལ་མཉན་དུ་ཡོད་པ་ན་དགེ་སློང་ཇི་སྙེད་གནས་ཤིང་འཁོད་པ་དེ་དག་ཐམས་ཅད་འདུན་ཁང་དུ་སྡུས་ཤིག །ཅེས་བཀའ་
[90b.6]སྩལ་པ་དང་། བཙུན་པ་དེ་བཞིན་བགྱིའོ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལས་མཉན་ཏེ། མཉན་དུ་ཡོད་པ་ན་དགེ་སློང་ཇི་སྙེད་གནས་ཤིང་འཁོད་པ་དེ་དག་ཐམས་ཅད་འདུན་ཁང་དུ་བསོགས་ནས། བཅོམ་ལྡན་འདས་གང་ན་བ་དེར་སོང་སྟེ་ཕྱིན་
[90b.7]པ་དང་། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་ཕྱོགས་གཅིག་ཏུ་འདུག་གོ། །ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས། བཙུན་པ་བཅོམ་ལྡན་འདས་ད་དུས་ལ་བབ་པར་དགོངས་ཤིག །མཉན་དུ་
[91a]
[91a.1]ཡོད་པ་ན་དགེ་སློང་ཇི་སྙེད་གནས་ཤིང་མཆིས་པ་དེ་དག་ཐམས་ཅད་འདུན་ཁང་དུ་འདུས་ཤིང་ཚོགས་སོ་ཞེས་དེ་སྐད་ཅེས་གསོལ་པ་དང་། དེ་ནས་བཅོམ་ལྡན་འདས་འདུན་ཁང་གང་ན་བ་དེར་གཤེགས་ཏེ་བྱོན་པ་དང་། གདན་བཏིང་བ་ལ་བཞུགས་
[91a.2]སོ། །བཞུགས་ནས་བཅོམ་ལྡན་འདས་ཀྱིས་དགེ་སློང་དག་ལ་འདི་སྐད་ཅེས་བཀའ་སྩལ་ཏེ། དགེ་སློང་ཁྱེད་ཁྱིམ་བདག་མགོན་མེད་ཟས་སྦྱིན་གྱིས་གོས་མང་པོ་བསྡུས་ཏེ་བྱིན་ན་ཅིའི་ཕྱིར་མ་བླངས་ཞེས་གསུངས་པ་དང་། དགེ་སློང་རྣམས་ཅང་མི་ཟེར་བར་འཁོད་
[91a.3]དོ། །སངས་རྒྱས་བཅོམ་ལྡན་འདས་ནི་མཁྱེན་བཞིན་དུ་འདྲི་བ་སྟེ། སངས་རྒྱས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་ཡང་ཀུན་དགའ་བོ་དགེ་སློང་རྣམས་ཅིའི་ཕྱིར་མི་སྨྲ་བར་འཁོད་ཅེས་རྨས་པ་དང་། དེ་ལྟར་གྱུར་པ་བཅོམ་ལྡན་འདས་ལ་ཡང་
[91a.4]རྒྱས་པར་གསོལ་ཏོ། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དགེ་སློང་དག་ཁྱེད་ངའི་དྲུང་དུ་མྱ་ངན་ལས་འདའ་བར་བསམས་ཏེ་རབ་ཏུ་བྱུང་ངམ། བཙུན་པ་དེ་བཞིན་ནོ་ཞེས་གསོལ་ཏོ། །དགེ་སློང་དག་དེ་ལྟ་བས་ན་ངའི་དྲུང་དུ་མྱ་
[91a.5]ངན་ལས་འདའ་བར་བསམས་ཏེ་རབ་ཏུ་བྱུང་བ་དེ་ལ་ནི་བ་ན་ཕྲག་སྟོང་རི་བའི་གོས་དང་། མིག་ལྔ་བརྒྱ་ཡོད་པའི་ཁང་པ་བརྩེགས་པ་དང་། རོ་སྣ་བརྒྱ་དང་ལྡན་པའི་ཟས་རྣམས་རྗེས་སུ་གནང་ངོ་། །དགེ་སློང་དག་ཚུལ་ཁྲིམས་ཉམས་པ་དག་ནི་དགེ་འདུན་གྱི་ཀུན་
[91a.6]དགའ་ར་བ་ལ་རྐང་པའི་རྟིང་པ་གཅིག་ཙམ་ཡང་ཡོངས་སུ་སྤྱད་པ་མི་གནང་ངོ་། །དེ་ཅིའི་ཕྱིར་ཞེ་ན། ཚུལ་ཁྲིམས་ཉམས་པའི་གང་ཟག་ལ་ནི་ཉེས་པའི་དམིགས་འདི་བཅུ་ཡོད་དེ། བཅུ་གང་ཞེ་ན། ཚུལ་ཁྲིམས་ཀྱིས་བདག་སྨད་པ་དང་། གཞན་དང་ལྷ་དང་
[91a.7]སྟོན་པས་སྨད་པ་དང་། ཚངས་པ་མཚུངས་པར་སྤྱོད་པ་མཁས་པ་དང་། ཆོས་ཉིད་ཀྱིས་སྨད་པ་དང་། ཕྱོགས་ཕྱོགས་སུ་སྡིག་པ་མི་སྙན་པའི་སྒྲ་དང་ཚིགས་སུ་བཅད་པས་གྲགས་པར་འགྱུར་བ་དང་། མ་རྟོགས་པ་རྣམས་རྟོགས་པར་མི་འགྱུར་བ་དང་། རྟོགས་
[91b]
[91b.1]པ་རྣམས་ཉམས་པ་དང་། སྔོན་ཐོས་པ་རྣམས་བརྗེད་པར་འགྱུར་བ་དང་། རྣམ་པར་འགྱོད་བཞིན་དུ་དུས་བྱེད་པ་དང་། ལུས་དང་བྲལ་ནས་ཤི་བའི་འོག་ཏུ་ངན་འགྲོ་ངན་སོང་དུ་ལོག་པར་ལྟུང་ནས་སེམས་ཅན་དམྱལ་བར་སྐྱེའོ། །འོན་ཀྱང་དགེ་སློང་དག་གིས་སྤྱད་
[91b.2]པ་ནི་བཞི་སྟེ། བདག་པོ་མེད་ཅིང་ཡོངས་སུ་སྤྱོད་པ་དང་། བྱིན་པས་ཡོངས་སུ་སྤྱོད་པ་དང་། གནང་བས་ཡོངས་སུ་སྤྱོད་པ་དང་། བུ་ལོན་གྱིས་ཡོངས་སུ་སྤྱོད་པའོ། །དེ་ལས་དགེ་སློང་འདོད་ཆགས་དང་བྲལ། ཞེ་སྡང་དང་བྲལ། གཏི་མུག་དང་བྲལ་
[91b.3]བ་དེ་དག་ནི་བདག་པོ་མེད་ཅིང་ཡོངས་སུ་སྤྱོད་པའོ། །ཀུན་ཏུ་སྦྱོར་བའི་ལྷག་མ་དང་བཅས་པ་དག་ནི་བྱིན་པས་ཡོངས་སུ་སྤྱོད་པའོ། །སོ་སོའི་སྐྱེ་བོ་དགེ་བ་ཅན་བསམ་གཏན་དང་ཀློག་པ་ལ་ཞུགས་པ་རྣམས་ནི་གནང་བས་ཡོངས་སུ་སྤྱོད་པའོ། །ལེ་ལོ་ཅན་དག་
[91b.4]ནི་བུ་ལོན་གྱིས་ཡོངས་སུ་སྤྱོད་པའོ། །ཚུལ་ཁྲིམས་ཉམས་པ་ནི་ཡོངས་སུ་སྤྱོད་པ་ཐམས་ཅད་མི་གནང་ངོ་། །དེ་ལྟ་བས་ན་རྙེད་པ་ཞིག་ཡོད་ན་དགེ་འདུན་གྱིས་མཉམ་པར་བགོ་བར་བྱའོ། །གླེང་གཞིའི་སྒོ་གཉིས་པའི་མདོའི་ཚིགས་སུ་བཅད་པ་གཉིས་
[91b.5]པའོ།། །།མདོར་ན། བཏིང་བ་དང་ནི་མ་བཏིང་བ། །ཕྱུང་བ་དང་ཡང་མ་ཕྱུང་བ། །དེ་བཞིན་མཚམས་ཀྱི་ཕྱི་རོལ་གནས། །ཐོས་པ་ཡི་རང་བསམས་པས་སོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་
[91b.6]ཀུན་དགའ་ར་བ་ན་བཞུགས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་དགེ་འདུན་གྱིས་གཏན་པ་བཏིང་བ་དགེ་སློང་གིས་ཤིན་ཏུ་མྱོང་བཞིན་དུ་གཏན་པ་བཏིང་བར་མི་འགྱུར་བར་མཆིས་སམ། ཨུ་པཱ་ལི་
[91b.7]ཡོད་དེ་འདི་ལྟ་སྟེ། དགེ་འདུན་གྱི་གཏན་པ་འདིང་བའི་ཚེ་དགེ་སློང་དེས་དད་པ་མ་བྱིན་ལ་གཉིད་ཀྱིས་ལོག་སྟེ། དགེ་འདུན་གྱི་གཏན་པ་བཏིང་བར་འགྱུར་རོ། །ཨུ་པཱ་ལི་དེ་ལྟར་ན་དགེ་སློང་གཏན་པ་ཤིན་ཏུ་མྱོང་བཞིན་གཏན་པ་བཏིང་བར་མི་འགྱུར་རོ། །བཙུན་
[92a]
[92a.1]པ་དགེ་འདུན་གྱི་གཏན་པ་ཤིན་ཏུ་མ་མྱོང་བཞིན་དུ་གཏན་པ་བཏིང་བར་འགྱུར་བ་མཆིས་སམ། ཨུ་པཱ་ལི་ཡོད་དེ། དགེ་སློང་ཞིག་གིས་དགེ་འདུན་གྱི་གཏན་པ་བཏིང་བའི་ཚེ་དད་པ་བྱིན་ལ་ཉལ་ལ་དགེ་འདུན་གྱིས་གཏན་པ་ཡང་བཏིང་བར་འགྱུར་ཏེ། 
[92a.2]དེ་ལྟར་ན་དགེ་འདུན་གྱི་གཏན་པ་བཏིང་བ་ཤིན་ཏུ་མ་མྱོང་བ་ཡང་གཏན་པ་བཏིང་བར་འགྱུར་རོ། །ཨུ་པཱ་ལི་དེ་བཞིན་དུ་དགེ་སློང་གིས་དགེ་འདུན་གྱི་གཏན་པ་འདིང་བའི་ཚེ་དད་པ་བྱིན་པ་ལ་གཉིད་ཀྱིས་ལོག་གམ་སྙོམས་པར་ཞུགས་པ་སྟེ། ཤིན་ཏུ་མ་མྱོང་ཡང་གཏན་
[92a.3]པ་བཏིང་བར་འགྱུར་རོ། །བཙུན་པ་དགེ་སློང་གི་དགེ་འདུན་གྱི་གཏན་པ་འབྱིན་པའི་ཚེ་མྱོང་བར་གྱུར་ཀྱང་གཏན་པ་མ་ཕྱུང་བར་འགྱུར་བ་མཆིས་སམ། ཨུ་པཱ་ལི་ཡོད་དེ། འདི་ལྟ་སྟེ། དགེ་སློང་གིས་དགེ་འདུན་གྱི་གཏན་པ་འདིང་བའི་ཚེ་དད་པ་མ་བྱིན་ལ་གཉིད་
[92a.4]ཀྱིས་ལོག་གམ་སྙོམས་པར་ཞུགས་པ་སྟེ། ཨུ་པཱ་ལི་དེ་ལྟར་ན་དགེ་སློང་གི་དགེ་འདུན་གྱི་གཏན་པ་འབྱིན་པའི་ཚེ་མྱོང་བར་གྱུར་ཀྱང་གཏན་པ་མ་ཕྱུང་བར་འགྱུར་རོ། །བཙུན་པ་དགེ་སློང་ཞིག་གིས་དགེ་འདུན་གྱི་གཏན་པ་འབྱིན་པའི་ཚེ་མྱོང་བར་མ་གྱུར་ཀྱང་གཏན་པ་ཕྱུང་བར་འགྱུར་
[92a.5]བ་མཆིས་སམ། ཨུ་པཱ་ལི་ཡོད་དེ། འདི་ལྟར་དགེ་སློང་གི་དགེ་འདུན་གྱིས་གཏན་པ་འབྱིན་པའི་ཚེ་དད་པ་བྱིན་ལ་གཉིད་ཀྱིས་ལོག་གམ་སྙོམས་པར་ཞུགས་སམ། མཚམས་ཀྱི་ཕྱི་རོལ་ཏུ་སོང་ཡང་རུང་སྟེ། དགེ་འདུན་གྱིས་གཏན་པ་ཕྱུང་ངོ་ཞེས་ཐོས་ཏེ། ཐོས་ནས་
[92a.6]ཀྱང་ལེགས་པར་ཕྱུང་ངོ་། །ཤིན་ཏུ་བྱུང་བའོ་ཞེས་རྗེས་སུ་ཡི་རང་བའོ། །གླེང་གཞིའི་སྒོ་གཉིས་པའི་མདོའི་ཚིགས་སུ་བཅད་པ་གསུམ་པའོ།། །།མདོར་ན། བསླབ་པ་བྱིན་དང་ཚུལ་ཤིང་དང་། །གང་ལ་ལས་རྣམས་བྱ་བ་དང་། །བཅུ་གཉིས་རྣམས་ལ་
[92a.7]སླར་འཁྱལ་དང་། །མི་གཙང་བ་དང་མི་བརྩན་པ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་
[92b]
[92b.1]བསླབ་པ་སྩལ་བས། ཚུལ་ཤིང་བྲིམ་ཞིང་ལས་བགྱིར་རུང་ངམ། ཨུ་པཱ་ལི་མི་རུང་ངོ་། །མ་ནིང་དང་ཟ་མ་དང་། དགེ་སློང་མ་སུན་ཕྱུང་བ་དང་། ཕ་བསད་པ་དང་། མ་བསད་པ་དང་། དགྲ་བཅོམ་པ་བསད་པ་དང་། དེ་བཞིན་གཤེགས་པ་ལ་ངན་
[92b.2]སེམས་ཀྱིས་ཁྲག་ཕྱུང་བ་དང་། མུ་སྟེགས་ཅན་དང་། མུ་སྟེགས་ཅན་དུ་སོང་བ་དང་། རྐུན་གནས་དང་། སོ་སོར་གནས་པ་དང་། མི་གནས་པས་ཚུལ་ཤིང་བྲིམ་ཞིང་ལས་བགྱིར་རུང་ངམ། ཨུ་པཱ་ལི་མི་རུང་ངོ་། །བཙུན་པ་བཅོམ་ལྡན་འདས་ཀྱིས་
[92b.3]གང་ལ་ལས་བྱ་བ་དེ་སླར་འཁྱལ་ཡང་མི་བརྩན་ནོ་ཞེས་གསུངས་ན། བཙུན་པ་གང་ལ་ཆོས་བཞིན་མ་ལགས་པར་ལས་བགྱིས་པ་དེ་ལྟར་འཁྱལ་ན་ཡང་མི་བརྩན་པར་འགྱུར་རམ། ཨུ་པཱ་ལི་དེ་ནི་བརྩན་ནོ། །བཙུན་པ་གང་ཟག་གིས་ལས་བཅུ་གཉིས་བསྐོས་པའི་
[92b.4]ཚེ་དེ་དག་འདི་སྐད་དུ་ངེད་ཅག་ལ་མ་བསྐོ་ཤིག་ཅེས་མཆི་ན། ཅི་དེ་དག་དེ་ལྟར་འཁྱལ་བ་ཡང་མི་བརྩན་ནམ། ཨུ་པཱ་ལི་བརྩན་ནོ། །དེ་ནི་ངས་ཆད་པས་གནས་པ་རྣམས་ཀྱི་ཕྱིར་བསམས་ཏེ་གསུངས་སོ། །བཙུན་པ་བཅོམ་ལྡན་འདས་ཀྱིས་མི་གཙང་བ་རྣམས་
[92b.5]སླར་འཁྱལ་ན་མི་བརྩན་ནོ་ཞེས་གསུངས་ན། བཙུན་པ་ཇི་ཙམ་གྱིས་ན་མི་གཙང་བ་ཞེས་བགྱི། ཨུ་པཱ་ལི་དེ་ནི་གང་ལ་ཕས་ཕམ་པ་བཞིའི་ནང་ནས་གང་ཡང་རུང་བ་ཞིག་བྱུང་བར་གྱུར་པ་སྟེ། དེ་ཙམ་གྱིས་ན་མི་གཙང་བར་འགྱུར་རོ། །གླེང་གཞིའི་སྒོ་གཉིས་པའི་
[92b.6]མདོའི་ཚིགས་སུ་བཅད་པ་བཞི་པའོ།། །།མདོར་ན། བསླབ་པ་བྱིན་དང་ལས་བྱེད་དང་། །རྐུན་གནས་ཀྱང་ནི་དེ་བཞིན་ཏེ། །བསྙེན་རྫོགས་མཚམས་ཀྱི་ཕྱི་རོལ་དང་། །མངགས་ཏེ་གཏང་བར་མི་བྱ་བའོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་
[92b.7]ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་ལས་བགྱིད་པ་བསླབ་པ་སྩལ་བས་ལས་བགྱིས་ན། བགྱིས་པ་ཞེས་བགྱིའམ། འོན་ཏེ་མ་བགྱིས་པ་ཞེས་བགྱི། 
[93a]
[93a.1]ཨུ་པཱ་ལི་མ་བྱས་པ་ཞེས་བྱ་སྟེ། སླར་ཡང་བྱ་དགོས་སོ། །དེ་བཞིན་དུ་མ་ནིང་དང་ཟ་མ་དང་མི་གནས་པའི་བར་དུ་སྔ་མ་བཞིན་དུ་བྱའོ། །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་གཞན་ཞིག་ལ་དགེ་སློང་ཞིག་བསྙེན་པར་རྫོགས་པར་འདོད་
[93a.2]ནས་དེས་བསྙེན་པར་རྫོགས་པར་བྱ་བའི་དགེ་སློང་རྣམས་སྦྲན་ཏེ། དེས་བསྙེན་པར་རྫོགས་པར་བྱ་བའི་ཕྱིར་དེས་དགེ་ཚུལ་ཕ་དེ་ཁྲིད་དེ། དཀྱིལ་འཁོར་དུ་དོང་ནས་དགེ་སློང་དག་དང་ལྷན་ཅིག་ཏུ་དཀྱིལ་འཁོར་དུ་ཕྱིན་ནས། དེ་མཚམས་ཀྱི་ཕྱི་རོལ་དུ་མངགས་
[93a.3]ཏེ་བཏང་བ་དང་། དེ་གཉེན་དག་གིས་ཁྲིད་དེ་སོང་ངོ་། །ཚེ་དང་ལྡན་པ་དེ་དག་རབ་ཏུ་འབྱུང་ཞིང་བསྙེན་པར་རྫོགས་ནས་དགེ་སློང་གི་དངོས་པོར་གྱུར་པའི་བར་ཆད་དུ་གྱུར་པ་དང་། དེ་ལྟར་གྱུར་པ་དགེ་སློང་དག་གིས་སངས་རྒྱས་བཅོམ་ལྡན་འདས་ལ་གསོལ་པ་
[93a.4]དང་། སངས་རྒྱས་བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་དགེ་སློང་དག་གིས་བསྙེན་པར་རྫོགས་པར་འདོད་པ་དེ་མཚམས་ཀྱི་ཕྱི་རོལ་དུ་མ་མངགས་ཤིག །འདི་ལྟ་སྟེ། དགེ་སློང་དག་འཁོར་ལོས་སྒྱུར་བའི་རྒྱལ་པོའི་བུ་རབ་དབང་བསྐུར་བའི་
[93a.5]རིགས་པ་དབང་མ་བསྐུར་ན་རྒྱལ་ཚབ་འཐོབ་པ་དེ་རབ་ཏུ་བསྲུང་བར་བྱ་བ་དང་། རབ་ཏུ་བསྐྱང་བར་བྱ་བ་དེ་བཞིན་དུ་དགེ་སློང་གིས་བསྙེན་པར་རྫོགས་པར་འདོད་པ་དེ་ཡང་རབ་ཏུ་བསྲུང་ཞིང་བསྐྱང་བའི་རིགས་སོ། །དེ་ལྟ་བས་ན་དགེ་སློང་དག་གིས་བསྙེན་པར་
[93a.6]རྫོགས་པར་འདོད་པའི་དགེ་ཚུལ་པ་དེ་རྣམས་མི་ཐོས་པའི་ཉེ་འཁོར་ཙམ་དུ་སྤངས་ལ། མཐོང་བའི་ཉེ་འཁོར་ཙམ་དུ་ཐལ་མོ་སྦྱར་ཏེ་མངོན་དུ་ལྟ་བཞིན་ཞོག་ཤིག །དེ་ལྟར་ན་ཉེས་པའི་དམིགས་སུ་མི་འགྱུར་རོ། །གླེང་གཞིའི་སྒོ་གཉིས་པའི་མདོའི་ཚིགས་
[93a.7]སུ་བཅད་པ་ལྔ་པའོ།། །།མདོར་ན། བཟོད་པ་གསོལ་བར་བྱེད་དང་མཚམས། །སྤུ་བསྙལ་བ་ཡང་དེ་བཞིན་ནོ། །ཐབ་མོ་རྒོད་པ་བསྡིགས་པ་དང་། །སྨད་པར་བྱ་དང་རིགས་སུན་པའོ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་
[93b]
[93b.1]ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བཅོམ་ལྡན་འདས་ཀྱིས་བསྡིགས་པའི་ལས་བགྱིས་པས་བཟོད་པ་གསོལ་ཅིག་ཅེས་གསུངས་ན། གང་དུ་
[93b.2]བཟོད་པ་གསོལ་བར་བགྱི། ཨུ་པཱ་ལི་དེ་ནི་མཚམས་ཀྱི་ནང་དུའོ། །ཇི་ལྟར་བཟོད་པ་གསོལ་བར་བགྱི། སྤུ་ལངས་ཤིང་རབ་ཏུ་ལངས་པ་ལས་དགེ་འདུན་ལ་སྤུ་ཉལ་བར་བྱེད་པ་བྱུང་བར་སྩོལ། ཕྱག་འཚལ་བ་མངོན་དུ་སྟོན་ཅིང་། ཐབ་མོ་རྒོད་པ་དེ་
[93b.3]ཡང་སླར་གཏོང་བའོ། །བཙུན་པ་བཅོམ་ལྡན་འདས་ཀྱིས་ཐབ་མོ་རྒོད་པའི་དགེ་སློང་དག་ལ་བསྡིགས་པའི་ལས་བྱོས་ཤིག་ཅེས་གསུངས་ན། དེ་སྟེ་བཙུན་པ་དེ་ལ་བསྡིགས་པའི་ལས་བགྱིད་པའི་ཚེ་མ་རངས་པར་གྱུར་ན། དེ་ལ་ཐབས་ཇི་ལྟར་བགྱི། ཨུ་པཱ་ལི་དེའི་ཡོ་
[93b.4]བྱད་དང་རྫས་ལས་ཁ་ཅིག་གིས་ལྷུང་བཟེད་དང་ཆོས་གོས་ཁྱེར་ཅིག །ཁ་ཅིག་གིས་ནི་བར་བུར་གྱི་སྣོད་དག་ཁྱེར་ལ་ཕྱི་རོལ་དུ་ཕྱུང་སྟེ་བོར་ཅིག །དེ་སྟེ་ཀ་བ་ལ་འཇུས་ན་ཡང་ཀ་བ་ཆོད་ཅིག །དེ་སྟེ་སྒོ་སྐྱེས་ལ་འཇུས་ན་ཡང་སྒོ་སྐྱེས་ཕྱུང་ལ་དེ་ལ་ངོ་ཟློག་མི་ཕོད་པ་
[93b.5]མ་བྱེད་ཅིག །དེ་སླར་སུས་བཅོས་པར་བགྱི། དགེ་འདུན་གྱིས་སོ། །སུ་ལ་བཅོས་པའི་ཡོ་བྱད་དགུག །སྦྱིན་བདག་ལ་སློངས་ལ་དེ་སྟེ་མ་འབྱོར་ན་དགེ་འདུན་ཐམས་ཅད་ཀྱི་ནོར་ལས་བྱོས་ཤིག །དེ་ལ་ཐེ་ཚོམ་དུ་མ་བྱེད་ཅིག །དེ་སྟེ་བཙུན་པ་དགེ་སློང་
[93b.6]མ་ཞིག་ཐབ་མོ་རྒོད་པར་གྱུར་ན་དེ་ལ་ཡང་བསྡིགས་པའི་ལས་བགྱིའམ། ཨུ་པཱ་ལི་དེ་ལ་ཡང་བསྡིགས་པའི་ལས་བྱའོ། །དེ་སྟེ་མ་རངས་པར་གྱུར་ན་ཞེས་པ་ནས། ཐེ་ཚོམ་མ་བྱེད་ཅིག་ཅེས་བྱ་བའི་བར་དུ་སྔ་མ་བཞིན་ནོ། །བཙུན་པ་དེ་སྟེ་དགེ་སློབ་མ་དང་། དགེ་
[93b.7]ཚུལ་ཕ་དང་། དགེ་ཚུལ་མ་ཞིག་ཐབ་མོ་རྒོད་པར་གྱུར་པ་དང་། དེ་དག་ལ་ཡང་བསྡིགས་པར་བགྱིའམ། དེ་ལ་ཐེ་ཚོམ་དུ་མ་བྱེད་ཅིག་ཅེས་བྱ་བའི་བར་དུ་སྔ་མ་བཞིན་ནོ། །བཙུན་པ་བཅོམ་ལྡན་འདས་ཀྱིས་རིགས་སུན་པའི་དགེ་སློང་ལ་བསྐྲད་པའི་ལས་
[94a]
[94a.1]བྱོས་ཤིག་ཅེས་གསུངས་ན། དེ་སྟེ་བཙུན་པ་དེ་ལ་བསྐྲད་པའི་ལས་བགྱིད་པའི་ཚེ་དེ་མ་རངས་པར་གྱུར་ན་དེ་ལ་ཇི་ལྟར་བགྱི། ཨུ་པཱ་ལི་དེ་ལ་ཡོ་བྱད་རྣམས་ཞེས་བྱ་བ་ནས། ཐེ་ཚོམ་མ་བྱེད་ཅིག་ཅེས་བྱ་བའི་བར་དུ་སྔ་མ་བཞིན་ནོ། །དེ་བཞིན་དུ་དགེ་སློང་
[94a.2]མས་རིགས་སུན་པ་དང་། དགེ་སློབ་མ་དང་། དགེ་ཚུལ་ཕ་དང་། དགེ་ཚུལ་མ་དག་ལ་ཡང་བསྐྲད་པའི་ལས་བགྱིའམ། དེ་ལ་ཐེ་ཚོམ་དུ་མ་བྱེད་ཅིག་ཅེས་བྱ་བའི་བར་དུ་སྔ་མ་བཞིན་ནོ། །གླེང་གཞིའི་སྒོ་གཉིས་པའི་མདོའི་ཚིགས་སུ་བཅད་པ་དྲུག་པའོ།། །།
[94a.3]འདུལ་བ་གཞུང་དམ་པ། བམ་པོ་སུམ་བཅུ་རྩ་གསུམ་པ། བཙུན་པ་བཅོམ་ལྡན་འདས་ཀྱིས་ཚུལ་ཁྲིམས་ཉམས་པའི་དགེ་སློང་སྐྲོད་ཅིག་ཅེས་གསུངས་ན། སུས་བསྐྲད་པར་བགྱི། དེ་ནི་དགེ་འདུན་གྱིས་བསྐྲད་པར་བྱའོ། །དེའི་ཡོ་བྱད་ལ་ཁ་ཅིག་གིས་ལྷུང་
[94a.4]བཟེད་དང་ཆོས་གོས་ཁྱེར། ཁ་ཅིག་གིས་ནི་བར་བུར་གྱི་སྣོད་དག་ཁྱེར་ཏེ་ཕྱི་རོལ་ཏུ་ཕྱུང་ལ་བོར་ཅིག །དེ་སྟེ་ཀ་བ་ལ་འཇུས་ན་ཀ་བ་ཆོད་ཅིག །སྒོ་སྐྱེས་ལ་འཇུས་ན་སྒོ་སྐྱེས་ཀྱང་ཕྱུང་ལ་དེ་ལ་ངོ་ཟློག་མི་ཕོད་པར་མ་བྱེད་ཅིག །སླར་སུས་བཅོས་པར་བགྱི། དགེ་འདུན་
[94a.5]གྱིས་སོ། །འཆོས་པའི་ཡོ་བྱད་སུ་ལ་དགུག །ཡོན་བདག་ལ་བསྐུལ་ལོ། །དེས་ཀྱང་མ་འབྱོར་ན་དགེ་འདུན་ཐམས་ཅད་ཀྱི་ནོར་གྱིས་སླར་བཅོས་པར་བྱ་སྟེ། དེ་ལ་ཐེ་ཚོམ་དུ་མ་བྱེད་ཅིག །ཚུལ་ཁྲིམས་ཉམས་པའི་དགེ་སློང་ལ་ཇི་ལྟ་བར་དགེ་སློང་མ་དང་། 
[94a.6]དགེ་སློབ་མ་དང་། དགེ་ཚུལ་ཕ་དང་། དགེ་ཚུལ་མ་དག་ཀྱང་དེ་བཞིན་ནོ། །བཙུན་པ་བཅོམ་ལྡན་འདས་ཀྱིས་ཁྱིམ་པ་ལ་སྨོད་པར་བྱེད་པའི་དགེ་སློང་དེ་ལ་སླར་བསྡུམ་པའི་ལས་བྱོས་ཤིག་ཅེས་གསུངས་ན། བཙུན་པ་དེ་སྙེ་དགེ་སློང་མས་ཀྱང་ཁྱིམ་པ་ལ་སྨད་
[94a.7]པར་གྱུར་ན་དེ་ལ་ཡང་སླར་བསྡུམ་པའི་ལས་བགྱིའམ། ཨུ་པཱ་ལི་དེ་ཡང་སླར་བསྡུམ་པའི་ལས་བྱེད་དུ་ཆུག་ཤིག །དགེ་སློབ་མ་དང་། དགེ་ཚུལ་ཕ་དང་། དགེ་ཚུལ་མ་ལ་ཡང་དེ་བཞིན་ནོ། །བཙུན་པ་བཅོམ་ལྡན་འདས་ཀྱིས་དགེ་སློང་ཁྱིམ་པ་ལ་སྨོད་ན་
[94b]
[94b.1]བསྡུམ་པའི་ལས་བྱེད་དུ་ཆུག་ཤིག་ཅེས་གསུངས་ན། དགེ་སློང་གིས་དགེ་སློང་ལ་སྨོད་ན་དེ་ལ་ཡང་སླར་བསྡུམ་པའི་ལས་བགྱིའམ། ཨུ་པཱ་ལི་དེ་ལ་ཡང་སླར་བསྡུམ་པའི་ལས་བྱའོ། །དགེ་སློང་གིས་དགེ་སློང་མ་དང་། དགེ་སློབ་མ་དང་། དགེ་ཚུལ་
[94b.2]ཕ་དང་། དགེ་ཚུལ་མ་ཡང་དེ་བཞིན་དུ་བྱའོ། །དགེ་སློབ་མས་དགེ་སློང་མ་དང་། དགེ་སློང་དང་། དགེ་སློབ་མ་དང་། དགེ་ཚུལ་ཕ་དང་། དགེ་ཚུལ་མ་ལ་ཡང་དེ་བཞིན་དུ་བྱའོ། །དགེ་སློབ་མས་དགེ་སློབ་མ་དང་། དགེ་སློང་དང་དགེ་སློང་མ་དང་། དགེ་
[94b.3]ཚུལ་ཕ་དང་། དགེ་ཚུལ་མ་ལ་ཡང་དེ་བཞིན་དུ་བྱའོ། །དགེ་ཚུལ་ཕས་དགེ་ཚུལ་ཕ་དང་། དགེ་སློང་དང་། དགེ་སློང་མ་དང་། དགེ་སློབ་མ་དང་། དགེ་ཚུལ་མ་ལ་ཡང་དེ་བཞིན་དུ་བྱའོ། །དགེ་ཚུལ་མས་དགེ་ཚུལ་མ་དང་། དགེ་སློང་དང་། དགེ་སློང་མ་དང་། 
[94b.4]དགེ་སློབ་མ་དང་། དགེ་ཚུལ་ཕ་ལ་ཡང་དེ་བཞིན་དུ་བྱའོ། །དེ་ལྟར་འཁོར་ལོ་བཞིན་དུ་རྒྱས་པར་བརྗོད་དོ། །གླེང་གཞིའི་སྒོ་གཉིས་པའི་མདོའི་ཚིགས་སུ་བཅད་པ་བདུན་པའོ།། །།མདོར་ན། དགེ་ཚུལ་དག་དང་བསྡིགས་པ་དང་། །ལྔ་ལས་ཉུང་བ་མི་
[94b.5]གནས་དང་། །ཨུ་པཱ་ལིས་ནི་ཇི་ལྟར་དྲིས། །ནུབ་མོ་ལྔ་ཡང་བྱིན་པའོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། 
[94b.6]བཙུན་པ་དགེ་སློང་གིས་བསྡིགས་པའི་ལས་བགྱིས་པའི་དགེ་ཚུལ་ཕ་བསྙེན་པར་རྫོགས་པར་བགྱིས་ན། དེ་བསྙེན་པར་རྫོགས་པ་ཞེས་བགྱིའམ། བསྙེན་པར་མ་རྫོགས་པ་ཞེས་བགྱི། ཨུ་པཱ་ལི་བསྙེན་པར་ནི་རྫོགས་མོད་ཀྱི། བསྙེན་པར་རྫོགས་པར་བྱེད་པ་ནི་འདས་
[94b.7]པ་དང་བཅས་པའོ། །བཟོད་པ་ནི་གསོལ་བ་ཞེས་བྱའོ། །བཙུན་པ་བཅོམ་ལྡན་འདས་ཀྱིས་ལོ་ལྔ་ལོན་ལ་ཆོས་རྣམ་པ་ལྔ་དང་ལྡན་ན་གནས་མ་བཅས་ཀྱང་གཞོངས་སྤྱད་པ་སྤྱོད་དུ་གནང་ངོ་ཞེས་གསུངས་ན། བཙུན་པ་ལོ་བཞི་ལོན་ལ་ཆོས་རྣམ་པ་ལྔ་དང་ལྡན་ན། དེ་
[95a]
[95a.1]ཡང་གནས་མ་བཅས་པར་གཞོངས་སྤྱད་པ་སྤྱོད་དུ་གནང་ངམ། ཨུ་པཱ་ལི་མི་གནང་ངོ་། །དེ་ཅིའི་ཕྱིར་ཞེ་ན། ལོ་ལྔ་མ་ལོན་པ་མི་རུང་བའི་ཕྱིར་རོ། །དེ་སྟེ་ལོ་དྲུག་གམ་ལོ་དགུ་ལོན་ལ། དེ་ཡང་ཆོས་ལྔ་དང་མི་ལྡན་ན་དེ་གནས་མ་བཅས་པར་གཞོངས་
[95a.2]སྤྱད་པ་སྤྱོད་དུ་གནང་ངམ། ཨུ་པཱ་ལི་མི་གནང་ངོ་། །དེ་ཅིའི་ཕྱིར་ཞེ་ན། ཆོས་ལྔ་དང་ལྡན་པར་བྱ་བའི་ཕྱིར་རོ། །བཙུན་པ་དགེ་སློང་བསྙེན་པར་རྫོགས་ནས་ལོ་གསུམ་ལོན་ལ་དེ་ཡང་སྡེ་སྣོད་གསུམ་དང་ལྡན་པ། རིག་པ་གསུམ་དང་ལྡན་པ་དྲི་མ་གསུམ་དང་བྲལ་ན་དེ་
[95a.3]ཡང་གཞན་ལ་གནས་བཅའ་བར་བགྱིའམ། ཨུ་པཱ་ལི་དེ་ཡང་དེ་བཞིན་ནོ། །དེ་ཅིའི་ཕྱིར་ཞེ་ན། བཅས་པའི་ཚུལ་དུ་བྱ་བའི་ཕྱིར་རོ། །ཇི་སྲིད་དུ་གནས་མ་བཅས་པ་ལ་རྙེད་པ་སྩལ་བར་བགྱི། ཨུ་པཱ་ལི་དེ་མང་ན་ཡང་ཞག་ལྔའི་བར་དུ་སྟེ། དེ་ཡང་གནས་བཅའ་བ་
[95a.4]ཚོལ་ཞིང་སྦྱོར་བ་མ་བཏང་བའོ། །གླེང་གཞིའི་སྒོ་གཉིས་པའི་མདོའི་ཚིགས་སུ་བཅད་པ་བརྒྱད་པའོ།། །།མདོར་ན། མཐུན་པ་དག་དང་མི་མཐུན་པ། །ཚད་གཟུང་དུ་ཡང་མེད་པ་དང་། །བཅབས་པ་དང་ནི་མ་བཅབས་པ། །དེ་བཞིན་མིང་དང་རིགས་ཀྱང་ངོ་། །
[95a.5]སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་ནོངས་པ་མཐུན་པ་ཞེས་ཀྱང་བགྱི། མི་མཐུན་པ་ཞེས་ཀྱང་བགྱི་ན། 
[95a.6]བཙུན་པ་ནོངས་པ་མཐུན་པ་གང་ལགས། མི་མཐུན་པ་གང་ལགས། ཨུ་པཱ་ལི་ཕས་ཕམ་པ་རྣམས་ནི་ཕས་ཕམ་པར་མཐུན་གྱི་གཞན་དང་མི་མཐུན་པའོ། །དགེ་འདུན་གྱི་ལྷག་མ་ནི་དགེ་འདུན་གྱི་ལྷག་མར་མཐུན་ནོ། །ལྟུང་བ་ནི་ལྟུང་བར་མཐུན་ནོ། །སོ་སོར་བཤགས་པ་སོ་སོར་
[95a.7]བཤགས་པར་མཐུན་ནོ། །ཉེས་བྱས་ནི་ཉེས་བྱས་སུ་མཐུན་ནོ། །བཙུན་པ་ནོངས་པ་ཚད་དང་ལྡན་པ་ཞེས་ཀྱང་བགྱི། ནོངས་པ་ཚད་དང་མི་ལྡན་པ་ཞེས་ཀྱང་བགྱི་ན། བཙུན་པ་ཚད་དང་ལྡན་པ་ནི་གང་ལགས། མི་ལྡན་པ་ནི་གང་ལགས། ཨུ་པཱ་ལི་གང་ཞག་གི་
[95b]
[95b.1]མཐའ་དང་ཉེས་པའི་མཐའ་དྲན་པར་འགྱུར་བ་སྟེ་ཚད་དང་ལྡན་ཞེས་བྱའོ། །གང་ཞག་དང་ཉེས་པའི་མཐའ་མི་དྲན་པར་གྱུར་པ་དེ་ནི་ཚད་དང་མི་ལྡན་ཞེས་བྱའོ། །བཙུན་པ་ནོངས་པ་བཅབས་པ་ཞེས་ཀྱང་བགྱི། མ་བཅབས་པ་ཞེས་ཀྱང་བགྱི་ན། བཙུན་པ་བཅབས་པ་
[95b.2]གང་ལགས། མ་བཅབས་པ་གང་ལགས། ཨུ་པཱ་ལི་དེ་ནི་རྣམ་པ་གཉིས་ཀྱིས་བཅབས་པ་སྟེ། སེམས་ཀྱིས་བཅབས་པ་དང་། ཞག་ཏུ་བཅབས་པའོ། །དེ་ལ་ཞག་ཏུ་བཅབས་པ་གང་ཡིན་པ་དེ་ནི་མ་བཅབས་པའོ། །སེམས་ཀྱིས་བཅབས་པ་གང་
[95b.3]ཡིན་པ་དེ་ནི་བཅབས་པ་ཞེས་བྱའོ། །བཙུན་པ་ནོངས་པ་རྣམས་ཀྱི་མིང་དང་རུས་ཞེས་བགྱི་བ། བཙུན་པ་མིང་གང་ལགས། རུས་གང་ལགས། ཨུ་པཱ་ལི་ཕས་ཕམ་པ་རྣམས་ནི་མིང་ངོ་། །དེ་ལས་བྱུང་བ་ནི་རུས་སོ། །དགེ་འདུན་གྱི་ལྷག་མ་ཞེས་བྱ་བ་ནི་
[95b.4]མིང་ངོ་། །དེ་ལས་བྱུང་བ་ནི་རུས་སོ། །ལྟུང་བ་དང་སོ་སོར་བཤགས་པ་དང་། ཉེས་བྱས་རྣམས་ནི་མིང་ངོ་། །དེ་ལས་བྱུང་བ་ནི་རུས་སོ། །གླེང་གཞིའི་སྒོ་གཉིས་པའི་མདོའི་ཚིགས་སུ་བཅད་པ་དགུ་པའོ།། །།མདོར་ན། གཅིག་ལ་ཆད་པས་བཅད་པ་
[95b.5]དང་། །བསླབ་པ་བྱིན་ལ་མི་སྤྱད་དེ། །དེ་དག་ལ་ནི་དད་མི་སྦྱིན། །དགེ་སློང་བྱེད་དམ་མི་ལེན་ཏོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དྲུག་སྡེ་དག་དགེ་འདུན་གྱི་ལྷག་མ་
[95b.6]རྣམས་བྱུང་བར་གྱུར་ནས། དེ་དག་ཆད་པས་བཅད་པ་དང་། དེ་དག་ར་བའི་ནང་དུ་དཀྱིལ་འཁོར་བྱས་ནས་ཆད་པ་བྱེད་དོ། །དེ་དག་ལ་དགེ་སློང་དག་གིས་ཚེ་དང་ལྡན་པ་དག་ཅི་ཞིག་བྱེད་ཅེས་དེ་དག་གིས་སྨྲས་པ་དང་། ཆད་པ་བྱེད་དོ་ཞེས་སྨྲས་པ་དང་། དགེ་
[95b.7]སློང་དག་གིས་འདི་ནི་སླར་བཅབས་པ་ཡིན་གྱིས་ཆད་པ་མ་ཡིན་ནོ་ཞེས་སྨྲས་པ་དང་། དེ་དག་སྤ་གོང་ནས་ཅང་མི་ཟེར་བར་འདུག་གོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་དགེ་སློང་དག་གང་ན་
[96a]
[96a.1]དགེ་སློང་གཅིག་པུར་གནས་པ་དེར་ཆད་པའི་ལས་མ་བྱེད་ཅིག་ཅེས་བཀའ་སྩལ་ཏོ། །གང་དགེ་སློང་གཉིས་སམ་གསུམ་གནས་པ་དེར་ཡང་དགེ་སློང་དག་གིས་ཆད་པའི་ལས་མ་བྱེད་ཅིག །གང་ན་དགེ་སློང་བཞིའམ། དེ་ལས་ལྷག་པ་ཡང་
[96a.2]རུང་བ་གནས་པ་དེར་དགེ་སློང་དག་གིས་ཆད་པ་དང་། གཞི་ནས་བསླང་བའི་ཆད་པ་དང་། གཞི་ནས་སླར་བསླང་བ་དང་། ཡིད་མགུ་བར་བྱ་བ་དང་། གཞི་ནས་བསླང་བའི་ཡིད་མགུ་བར་བྱ་བ་དང་། གཞི་ནས་སླར་བསླང་སྟེ་ཡིད་མགུ་བ་དག་བྱོས་ཤིག ། 
[96a.3]བཅོམ་ལྡན་འདས་ཀྱིས་གང་ན་དགེ་སློང་བཞིའམ་དེ་ལས་ལྷག་པར་གནས་པ་དེ་དག་ཏུ་དགེ་སློང་གིས་ཆད་པ་དང་། གཞི་ནས་བསླང་བའི་ཆད་པ་དང་། གཞི་ནས་སླར་བསླང་བ་དང་། ཡིད་མགུ་བར་བྱ་བ་དང་། གཞི་ནས་བསླང་བའི་ཡིད་མགུ་བར་བྱ་བ་དང་། 
[96a.4]གཞི་ནས་སླར་བསླང་སྟེ་ཡིད་མགུ་བ་དག་བྱོས་ཤིག་ཅེས་བཀའ་སྩལ་པ་དང་། དགེ་སློང་ཕ་དག་གིས་བསླབ་པ་བྱིན་པའི་དགེ་སློང་བཞི་ལ་ཆད་པ་བྱེད་པ་དང་། བཅོམ་ལྡན་འདས་ཀྱིས་བཀའ་སྩལ་པ། བསླབ་པ་བྱིན་པའི་དགེ་སློང་བཞི་ལ་ཡང་ཆད་པ་བྱེད་
[96a.5]དུ་མི་གནང་ངོ་། །བཅོམ་ལྡན་འདས་ཀྱིས་བསླབ་པ་བྱིན་པའི་དགེ་སློང་བཞི་ལ་ཆད་པ་བྱེད་དུ་མི་གནང་ངོ་ཞེས་བཀའ་སྩལ་པ་དང་། དགེ་སློང་དག་གིས་བསླབ་པ་བྱིན་པ་གསུམ་དང་། ཚུལ་བཞིན་གནས་པ་གཅིག་ལ་བྱེད་དོ། །བསླབ་པ་བྱིན་པ་གཉིས་དང་། 
[96a.6]ཚུལ་བཞིན་གནས་པ་གཉིས་ལ་བྱེད་དོ། །བསླབ་པ་བྱིན་པ་གཅིག་དང་། ཚུལ་བཞིན་གནས་པ་གསུམ་ལ་ཆད་པ་བྱེད་དོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། བསླབ་པ་བྱིན་པ་བཞི་
[96a.7]ལ་ཡང་ཆད་པ་མ་བྱེད་ཅིག །བསླབ་པ་བྱིན་པ་གསུམ་དང་། ཚུལ་བཞིན་གནས་པ་གཅིག་ལ་ཡང་མ་བྱེད་ཅིག །བསླབ་པ་བྱིན་པ་གཉིས་དང་། ཚུལ་བཞིན་གནས་པ་གཉིས་ལ་ཡང་མ་བྱེད་ཅིག །བསླབ་པ་བྱིན་པ་གཅིག་དང་། ཚུལ་བཞིན་གནས་
[96b]
[96b.1]པ་གསུམ་ལ་ཡང་ཆད་པ་མ་བྱེད་པར་ཡོངས་སུ་དག་པ་བཞིའམ། དེ་ལས་མང་བ་རྣམས་ལ་ཆད་པ་བྱོས་ཤིག །ཆད་པ་གཅད་པ་ལ་ཇི་ལྟ་བ་ཆད་པ་གཞི་ནས་བསླང་བ་དང་། གཞི་ནས་སླར་བསླང་བ་དང་། ཡིད་མགུ་བར་བྱེད་པ་དང་། གཞི་ནས་བསླང་སྟེ་ཡིད་
[96b.2]མགུ་བར་བྱེད་པ་དང་། གཞི་ནས་སླར་བསླང་བའི་ཡིད་མགུ་བར་བྱེད་པ་རྣམས་ཀྱང་དེ་བཞིན་ནོ། །སངས་རྒྱས་བཅོམ་ལྡན་འདས་ལ་ཨུ་པཱ་ལིས་ཞུས་པ། བསླབ་པ་སྩལ་བ་ལ་དད་པ་སྩལ་དུ་རུང་ངམ། ཨུ་པཱ་ལི་མི་རུང་ངོ་། །ཆོས་ཉིད་ལ་རེག་ན་ནི་རུང་ངོ་། །
[96b.3]བཙུན་པ་བསླབ་པ་སྩལ་བ་ལས་དད་པ་བླང་དུ་རུང་ངམ། ཨུ་པཱ་ལི་དེ་ལ་དགེ་སློང་དུ་འདུ་ཤེས་བཞག་ན་གདོད་རུང་ངོ་། །གླེང་གཞིའི་སྒོ་གཉིས་པའི་མདོའི་ཚིགས་སུ་བཅད་པ་བཅུ་པ་རྫོགས་ཏེ་སྒོ་གཉིས་པ་རྫོགས་སྷོ།། །།མདོར་བསྡུས་པ་ནི། དཀྱིལ་འཁོར་
[96b.4]ལྷུང་བཟེད་དུགས་ཁང་དང་། །དུད་པ་བཏུང་དང་ཁར་ཕོར་དང་། །ལྕགས་སྐྲ་ཤིང་རྟའི་ལྟེ་བ་དང་། །གདང་ཤིང་སྒྲོན་མ་མཆོད་རྟེན་ནོ། །མདོར་ན། དཀྱིལ་འཁོར་ལྷ་ཡི་གནས་དང་ནི། །ཕྱེད་དང་གསུམ་དང་གནས་མི་འཆའ། །ལྷུང་བཟེད་མེད་པར་རབ་
[96b.5]ཏུ་བྱུང་། །ལྷུང་བཟེད་ལ་ཡང་མི་བྲི་བའོ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་སྐྱབས་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་དག་གིས་གར་བབ་བབ་ཏུ་ལྷུང་བཟེད་བཀྲུས་པ་དང་། ས་ཕྱོགས་དེར་སྦྲང་མ་དག་གིས་
[96b.6]གང་སྟེ་མི་སྡུག་པར་གྱུར་པ་བྲམ་ཟེ་དང་ཁྱིམ་བདག་དག་གིས་མཐོང་ནས་ཅི་འཕགས་པ་དག་གིས་ཕྱོགས་འདིར་བཤང་གཅི་བགྱིས་སམ་ཞེས་སྨྲས་པ་དང་། དེ་དག་གིས་བཞིན་བཟངས་འདིར་བཤང་གཅི་དག་ནི་སུས་ཀྱང་མ་བྱས་ཀྱི་ངེད་ཀྱིས་ལྷུང་བཟེད་བཀྲུས་སོ་ཞེས་
[96b.7]སྨྲས་པ་དང་། དེ་དག་གིས་འཕགས་པ་ཁྱེད་ཀྱིས་འདིར་དཀྱིལ་འཁོར་བྱ་བའི་རིགས་སོ་ཞེས་སྨྲས་པ་དང་། དེ་དག་སྤ་གོང་ནས་ཅང་མི་ཟེར་བར་འདུག་གོ། །དེ་དག་འཕྱ་སྟེ། དགེ་སྦྱོང་ཤཱཀྱའི་བུ་དག་ནི་མི་གཙང་བ་སྟེ། གར་བབ་བབ་ཏུ་ལྷུང་བཟེད་འཁྲུའོ་
[97a]
[97a.1]ཞེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། བྲམ་ཟེ་དང་ཁྱིམ་བདག་རྣམས་འཕྱ་བ་ནི་ཡུས་ཀྱིས་དེ་བས་ན་གར་བབ་བབ་ཏུ་ལྷུང་བཟེད་
[97a.2]མ་འཁྲུ་བར་དགེ་སློང་དག་གིས་ལྷུང་བཟེད་གང་དུ་བཀྲུས་པའི་གནས་དེར་དཀྱིལ་འཁོར་བྱོས་ཤིག་ཅེས་བཀའ་སྩལ་ཏོ། །བཅོམ་ལྡན་འདས་ཀྱིས་དཀྱིལ་འཁོར་བྱོས་ཤིག་ཅེས་གསུངས་ནས་དགེ་སློང་དག་གིས་ལྷུང་བཟེད་བཀྲུས་པའི་གནས་དེར་དཀྱིལ་འཁོར་
[97a.3]ཟླུམ་པོར་བྱས་པ་དང་། བྲམ་ཟེ་དང་ཁྱིམ་བདག་དག་གཙུག་ལག་ཁང་དུ་འོངས་ཏེ་གནས་ཀྱི་བར་ན་མར་དཀྱིལ་འཁོར་ཡོད་པ་དག་མཐོང་ནས། ཀྱེ་འདི་ཅི་ཞིག་ཅེས་དྲིས་པ་དང་། ཁ་ཅིག་གིས་ཡང་ཀྱེ་འདི་ལྟ་ལ་ཤེས་པ་བྱར་ཅི་ཡོད། དགེ་སྦྱོང་ཤཱཀྱའི་བུ་དག་
[97a.4]ནི་ཉི་མ་ལ་དད་དོ་ཞེས་སྨྲས་སོ། །གཞན་དག་གིས་ཀྱེ་དེ་བཞིན་ཏེ། དགེ་སྦྱོང་ཤཱཀྱའི་བུ་དག་ནི་ཉི་མ་ལ་དད་པ་བདེན་ནོ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། 
[97a.5]དེ་ལྟ་བས་ན་ཉི་མ་འདྲ་བའི་དཀྱིལ་འཁོར་མ་བྱེད་ཅིག །བཅོམ་ལྡན་འདས་ཀྱིས་ཉི་མ་དང་འདྲ་བའི་དཀྱིལ་འཁོར་མ་བྱེད་ཅིག་ཅེས་གསུངས་པ་དང་། དགེ་སློང་དག་གིས་ཟླ་བ་ཁམ་པ་འདྲ་བའི་དཀྱིལ་འཁོར་བྱས་སོ། །དེར་བྲམ་ཟེ་དང་ཁྱིམ་བདག་དག་གིས་
[97a.6]ཡང་གཙུག་ལག་ཁང་དུ་ལྷགས་ནས། ཀྱེ་དགེ་སྦྱོང་ཤཱཀྱའི་བུ་དག་ནི་ཟླ་བ་ལ་དད་དོ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་ཟླ་བ་འདྲ་བའི་དཀྱིལ་
[97a.7]འཁོར་ཀྱང་མ་བྱེད་ཅིག །དགེ་སློང་དག་གྲུ་བཞིར་བྱེད་པ་ལ་ཞུགས་པ་དང་། གཙུག་ལག་ཁང་དེར་བྲམ་ཟེ་དང་ཁྱིམ་བདག་དག་ཡང་ལྷགས་ནས། ཀྱེ་དགེ་སྦྱོང་ཤཱཀྱའི་བུ་དག་ནི་བ་ལང་ལ་དད་དོ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་
[97b]
[97b.1]ལྡན་འདས་ལ་གསོལ་པ་ནས། བཅོམ་ལྡན་འདས་ཀྱིས་དེ་ལྟ་བས་ན་དཀྱིལ་འཁོར་གྲུ་བཞི་དང་། རྣམ་པ་གཉིས་ལྟར་མ་བྱེད་པར་མདུང་རྩེ་དང་རྔ་འདྲ་བར་བྱོས་ཤིག་ཅེས་བཀའ་སྩལ་ནས། དགེ་སློང་རྣམས་དེ་ཅིས་བྱ་བ་མི་ཤེས་ནས། བཅོམ་ལྡན་འདས་ཀྱིས་
[97b.2]བཀའ་སྩལ་པ། བ་ལང་གི་ལྕི་བའམ་སའམ་ཆུས་བྱུག་པར་གྱིས་ཤིག །བཅོམ་ལྡན་འདས་ཀྱིས་དཀྱིལ་འཁོར་རྣམ་པ་གཉིས་བྱོས་ཤིག །ཅེས་གསུངས་པ་དང་། དགེ་སློང་དག་གིས་སངས་རྒྱས་དང་ཆོས་དང་དགེ་འདུན་ལ་དེ་འདྲའི་དཀྱིལ་འཁོར་རྣམ་པ་གཉིས་
[97b.3]བྱས་ཏེ། དེས་མགུ་བར་གྱུར་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དཀོན་མཆོག་གསུམ་ལ་ནི་ཉི་མའམ། ཟླ་བ་འམ། ཇི་ལྟར་དད་པ་རྣམ་པ་ཐམས་ཅད་དུ་བྱས་ཏེ། དེ་ལ་ཐེ་
[97b.4]ཚོམ་མ་བྱེད་ཅིག །གླེང་གཞི་ནི་མཉན་དུ་ཡོད་པ་ན་སྟེ། དེ་ནས་བཅོམ་ལྡན་འདས་ཀྱིས་དགེ་སློང་དག་ལ་བཀའ་སྩལ་པ། དགེ་སློང་དག་སྦྱིན་པར་བྱེད་པ་དང་། སྦྱིན་པའི་བདག་པོས་གཏོར་མ་ལེན་པའི་ལྷ་དག་ལ་རྣམ་པ་གསུམ་གྱིས་དུས་དུས་སུ་ཡང་དག་པར་མགུ་
[97b.5]བར་བྱ། ཡང་དག་པར་མཆོད་པར་བྱ། ཡང་དག་པར་བདེ་བར་བྱའོ། །གསུམ་གང་ཞེ་ན། དུས་དུས་སུ་གཙང་མའི་བྱི་བདར་དང་། དུས་དུས་སུ་གཏོར་མའི་ལས་ཀྱང་བྱེད། དུས་དུས་སུ་བྱིན་པའི་ཡོན་ཀྱང་བསྔོའོ། །དགེ་སློང་དག་སྦྱིན་པར་བྱེད་པ་དང་། 
[97b.6]སྦྱིན་བདག་གིས་གཏོར་མ་ལེན་པའི་ལྷ་དག་ལ་དུས་དུས་སུ་ཡང་དག་པར་མགུ་བར་བྱ། ཡང་དག་པར་མཆོད་པར་བྱ། ཡང་དག་པར་བདེ་བར་བྱས་ན་སྦྱིན་པར་བྱེད་པ་དང་། སྦྱིན་བདག་རྣམས་ལ་ཡིད་དགེ་བས་སླར་བརྩེ་བར་བྱེད་དོ། །བཅོམ་ལྡན་འདས་ཀྱིས་དེ་
[97b.7]སྐད་ཅེས་བཀའ་སྩལ་པ་དང་། བདེ་བར་གཤེགས་པས་དེ་སྐད་གསུངས་ནས་ཡང་སྟོན་པས་གསུངས་པ། སྐྱེས་བུ་གང་ཟག་དད་པ་དག །གང་གིས་ལྷ་རྣམས་མཆོད་བྱེད་པ། །སྟོན་པའི་བཀའ་བཞིན་བྱེད་པ་སྟེ། །སངས་རྒྱས་ཀྱིས་ཀྱང་དེ་ལ་བསྔགས། །
[98a]
[98a.1]ས་ཕྱོགས་གང་ན་ཤེས་རབ་ཅན། །མཁས་པ་ཚུལ་ཁྲིམས་ལྡན་འཁོད་པ། །བཤོས་གསོལ་སྦྱིན་རབས་བསྒྲག་པར་བྱ། །དེ་དག་རྔེད་པས་རྗེད་པར་འགྱུར། །མཆོད་པ་བྱས་པས་མཆོད་པར་འགྱུར། །དེ་ནས་འདི་ལ་སྙིང་བརྩེ་བ། །མ་ཡིས་ཇི་ལྟར་བུ་
[98a.2]ལ་བཞིན། །ལྷས་རྗེས་བརྩེ་བའི་མི་རྣམས་ཀྱིས། །བདེ་ཞིང་བཟང་པོ་མཐོང་བར་འགྱུར། །བཅོམ་ལྡན་འདས་ཀྱིས་སྐྱེས་བུ་གང་ཟག་དད་པས་ལྷ་རྣམས་ལ་མཆོད་ན་སྟོན་པའི་བཀའ་བཞིན་བྱས་པ་ཡིན་ཏེ། སངས་རྒྱས་དག་གིས་ཀྱང་བསྔགས་སོ་ཞེས་གསུངས་པ་
[98a.3]དང་། དྲུག་སྡེ་དག་གིས་ར་བའི་ལྷ་དང་། ནགས་ཀྱི་ལྷ་དང་། བཞི་མདོའི་ལྷ་དང་། སུམ་མདོའི་ལྷ་དང་། འཇིག་རྟེན་གྱི་ལྷ་དག་ལ་སོགས་ཏེ། ཐམས་ཅད་མཆོད་པ་བྱེད་པ་དང་། དད་པའི་བྲམ་ཟེ་དང་ཁྱིམ་བདག་དད་པ་རྣམས་འཕགས་པ་འདི་དག་དགེ་བར་གསུངས་
[98a.4]པའི་ཆོས་འདུལ་བ་ལ་རབ་ཏུ་བྱུང་ན་འདི་ལྟར་གནོད་པ་ཤ་དང་ཁྲག་དང་། རྐང་དང་། ཚིལ་དག་ཟ་ཞིང་གཞན་གྱི་སྲོག་འཕྲོག་པ་དག་ལ་མཆོད་དེ། བདག་ཅག་དགེ་བསྙེན་གྱིས་ཀྱང་རིང་དུ་སྤངས་ན། འདི་དག་ནི་མཆོད་པ་བྱེད་དོ་ཞེས་ཉེས་པ་ངོར་བརྗོད་དཔྱས་འདོགས་ཤིང་མི་
[98a.5]སྙན་པར་ཟེར་ནས་དེ་དག་དགེ་སློང་དག་གིས་ཟློག་པ་དང་། ཅིའི་ཕྱིར་ཚེ་དང་ལྡན་པ་དག་བཅོམ་ལྡན་འདས་ཀྱིས་ནི་གང་སྐྱེས་བུ་གང་ཟག་དད་པ་དག་གིས་ལྷ་དག་ལ་མཆོད་པར་བྱས་ན་སྟོན་པའི་བཀའ་བཞིན་དུ་བྱས་པ་ཡིན་ཏེ། སངས་རྒྱས་དག་གིས་ཀྱང་བསྔགས་སོ་ཞེས་མ་
[98a.6]གསུངས་སམ། ཅི་ངེད་ཅག་དད་པ་མ་ཡིན་ནམ། ཅིའི་ཕྱིར་ན་མི་མཆོད་ཅེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ངས་ཁྱིམ་པ་ལ་དགོངས་ཏེ་གསུངས་ཀྱིས་
[98a.7]དགེ་སློང་དག་ལ་མ་ཡིན་གྱིས་དེ་ལྟ་བས་ན་དགེ་སློང་དག་གིས་ལྷ་རྣམས་ལ་མཆོད་པར་མ་བྱེད་ཅིག །བཅོམ་ལྡན་འདས་ཀྱིས་དགེ་སློང་དག་ལྷ་རྣམས་ལ་མཆོད་པར་མ་བྱེད་ཅིག་ཅེས་གསུངས་པ་དང་། དྲུག་སྡེ་དག་གིས་དེ་དག་ལ་གནོད་པར་བྱེད་པ་ལ་ཞུགས་པ་དང་། དགེ་
[98b]
[98b.1]སློང་དེ་དག་གི་རྨི་ལམ་དུ་ངེད་ཀྱི་ཉེས་པ་ཅི་བྱས་ན་ངེད་ལ་གནོད་པར་བྱེད་ཅེས་སྟོན་ཏོ། །བྲམ་ཟེ་དང་ཁྱིམ་བདག་མ་དད་པ་དག་ཀྱང་འཕགས་པ་རྣམས་འདི་དག་གིས་ཁྱེད་ཅག་ལ་གནོད་པ་ཅི་ཞིག་བྱས་ན་འདི་དག་མ་རུང་བར་བྱེད་ཅེས་འཕྱའོ། །དེ་ལྟར་གྱུར་པ་དགེ་སློང་
[98b.2]དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་དེ་ལ་མཆོད་པར་ཡང་མ་བྱེད་ཅིག །གནོད་པར་ཡང་མ་བྱེད་ཅིག་ཅེས་བཀའ་སྩལ་པ་དང་། དྲུག་སྡེ་དག་ལམ་དུ་ཞུགས་ཏེ། འདོང་བའི་ཚེ་ལྷ་དག་གི་རྟེན་མཐོང་བ་དང་བྱོལ་ཏེ་ལམ་
[98b.3]མཐོན་དམན་དང་ཚེར་མ་ཅན་དུ་དོང་བ་དང་། དེ་ན་དགེ་སློང་ཁ་ཅིག་ནི་འཇག་མས་ནོན། ཁ་ཅིག་ནི་ཚེར་མས་ཟུག །ཁ་ཅིག་ནི་དྲེད་ནས་ལྷུང་ངོ་། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་
[98b.4]སྩལ་པ། ལམ་འབྱོལ་ཏེ་མ་འདོང་བར་ལམ་དྲང་པོར་དེང་ལ། ལྷ་དག་གི་རྟེན་ལ་སེ་གོལ་གྱི་སྒྲ་ཕྱུང་ལ་ཞལ་ནས་གསུངས་པའི་ཚིགས་སུ་བཅད་པ་བཀླག་པར་བྱ་སྟེ། དེ་ལ་ཐེ་ཚོམ་མ་བྱེད་ཅིག །གླེང་གཞི་ནི་མཉན་དུ་ཡོད་པ་ན་སྟེ། སངས་རྒྱས་
[98b.5]བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བཅོམ་ལྡན་འདས་ཀྱིས་ལྷན་ཅིག་སྤྱོད་པ་དང་། ཉེ་གནས་ཀྱི་དགེ་སློང་གིས་མཁན་པོ་དང་། སློབ་དཔོན་ལ་དུས་གསུམ་དུ་ལྟར་སོང་ཤིག་ཅེས་གསུངས་ལ། མཚམས་ཆེན་པོ་དཔག་ཚད་ཕྱེད་
[98b.6]དང་གསུམ་དུ་ཆོད་ཅིག་ཅེས་ཀྱང་གསུངས་ན། བཙུན་པ་དེ་ལྟ་ན་སློབ་དཔོན་དང་མཁན་པོ་དཔག་ཚད་ཕྱེད་དང་གསུམ་ན་མཆིས་ན་དེ་དག་གིས་ཇི་ཙམ་ན་བལྟ་བར་བགྱི། ཨུ་པཱ་ལི་དེ་དག་གིས་ཟླ་བ་ཕྱེད་ཕྱེད་ཅིང་ལྟར་སོང་ཤིག །དེ་སྟེ་དེ་དག་རྒྱང་གྲགས་ལྡན་གནས་
[98b.7]ན་དེ་དག་གིས་ཞག་བདུན་ནམ་བརྒྱད་ན་ལྟར་སོང་ཤིག །དེ་ཚུན་ཆད་ནི་ཇི་ལྟར་དུས་སུ་ལྟར་སོང་ཤིག །འདོམ་ལྔ་བརྒྱ་ན་གནས་ན་ནི་དེ་དག་གིས་དུས་གསུམ་དུ་ལྟར་སོང་ཤིག །དེ་ལྟར་མ་སོང་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་
[99a]
[99a.1]པ་ན་སྟེ། ཚེ་དང་ལྡན་པ་ཉེ་དགའ་བོ་ལ་རབ་ཏུ་འབྱུང་བར་འདོད་པ་ཞིག་འོངས་ནས་དེས་དེ་ལྷུང་བཟེད་མེད་པར་རབ་ཏུ་ཕྱུང་ངོ་། །དེའི་ཚེ་ན་དགེ་སློང་དག་གིས་ལྷུང་བཟེད་བཀྲུས་ནས་ལྷུང་བཟེད་བཞག་པའི་སར་བཞག་སྟེ། མཆོད་རྟེན་ལ་ཕྱག་བྱས་
[99a.2]ནས་བདག་བདག་གི་ལྷུང་བཟེད་བླངས་ཏེ་ཟས་ཟ་བའི་གནས་སུ་འཁོད་དོ། །གང་གི་ཚེ་དགེ་སློང་དག་ཟས་ཟ་བའི་ཚེ་ལྷུང་བཟེད་དག་བཀྲུས་ནས་མཆོད་རྟེན་ལ་ཕྱག་བྱེད་པ་ལ་ཞུགས་པ་དང་། གསར་དུ་རབ་ཏུ་བྱུང་བ་དེ་ཡང་དེ་དག་དང་ལྷན་ཅིག་ཏུ་ཕྱག་བྱས་
[99a.3]ནས་གང་གི་ཚེ་དགེ་སློང་དག་མཆོད་རྟེན་ལ་ཕྱག་བྱས་ཏེ་ལག་པ་བཀྲུས་པ་དང་། གསར་དུ་རབ་ཏུ་བྱུང་བ་དེས་ཀྱང་གནས་བརྟན་ཀུན་ཤེས་ཀཽཎྜི་ནྱའི་ལྷུང་བཟེད་བླངས་པ་དང་། དེས་སླར་བཟློག་གོ། །དེ་ནས་གང་པོ་དང་། མིང་ཆེན་དང་། མ་འགགས་པ་དང་། ཤཱ་
[99a.4]རིའི་བུ་དང་། མཽད་གལ་གྱི་བུ་དང་། འོད་སྲུང་དང་། ཀུན་དགའ་བོ་དང་། རེ་བ་ཏི་ལ་སོགས་པའི་ལྷུང་བཟེད་བླངས་ཏེ། དེ་དག་གིས་ཀྱང་སླར་བཟློག་པ་དང་། དེ་མཆི་མས་མིག་གང་བཞིན་དུ་ཕྱོགས་གཅིག་ཏུ་འདུག་གོ། །འདོད་ཆགས་དང་མ་བྲལ་བའི་དགེ་སློང་
[99a.5]དག་འདི་ལྟར་ལྷུང་བཟེད་དག་མེད་པར་སུས་རབ་ཏུ་ཕྱུང་ཞེས་ཕྱས་འདོགས་སོ། །ཁ་ཅིག་གིས་ནི་ཉེ་དགའ་བོ་ཡིན་ནོ་ཞེས་སྨྲས་ནས། དེ་དག་གིས་ཉེས་པ་སྦོམ་པོ་ལ་སྤྱོད་པ་དེ་མ་གཏོགས་པར་གཞན་སུ་ཞིག་དེ་ལྟར་བྱེད་ཅེས་སྨྲས་པ་དང་། དེ་ལྟར་གྱུར་པ་དགེ་སློང་
[99a.6]དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་འདི་རྣམས་འཕྱ་བ་ནི་ཡུས་ཏེ། དེ་བས་ན་དགེ་སློང་དག་གིས་ལྷུང་བཟེད་མེད་པར་རབ་ཏུ་མ་དབྱུང་བར་དང་པོར་ལྷུང་བཟེད་དག་ཚོལ་ལ་གདོད་རབ་ཏུ་ཕྱུང་ཤིག །དེ་སྟེ་
[99a.7]མི་འབྱོར་ན་བདག་གིས་ལྷུང་བཟེད་ཆུང་ངུ་བྱིན་ཅིག །དགེ་སློང་གིས་ལྷུང་བཟེད་མེད་པར་རབ་ཏུ་ཕྱུང་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། ཚེ་དང་ལྡན་པ་མ་འགགས་པ་ལ་ཉེ་གནས་གཞོན་ནུ་ལྷུང་བཟེད་འཛིན་པ་ཞིག་ཡོད་པ་དེས་
[99b]
[99b.1]དེའི་ལྷུང་བཟེད་དང་། བདག་གི་ལྷུང་བཟེད་གཉི་ག་བཀྲུས་ཏེ། ལྷུང་བཟེད་དེ་གཉིས་ཀྱང་འདྲ་བ་ཞིག་ནས་བདག་གི་གང་ཡིན། སློབ་དཔོན་གྱི་གང་ཡིན་པ་མི་ཤེས་ནས། ཕྱི་ཞིག་ན་དེས་ཚེ་དང་ལྡན་པ་མ་འགགས་པའི་ལྷུང་བཟེད་ལ་སློབ་དཔོན་མ་འགགས་པའི་ལྷུང་
[99b.2]བཟེད་ཅེས་ཡི་གེ་བྲིས་སོ། །དེ་ནས་དུས་ཕྱི་ཞིག་ན་ཁྱིམ་བདག་གཞན་ཞིག་གིས་སངས་རྒྱས་ལ་སོགས་པ་དགེ་སློང་གི་དགེ་འདུན་རྣམས་ཁྱིམ་དུ་བཤོས་ལ་སྤྱན་དྲངས་ཏེ། ཁྱིམ་བདག་དེ་ལ་སྔོན་ཡོངས་སུ་སྤྱད་པའི་སྨད་འཚོང་མ་ཞིག་ཡོད་དེ། དེས་དེ་ལ་བཟང་མོ་ངས་
[99b.3]སངས་རྒྱས་ལ་སོགས་པ་དགེ་སློང་གི་དགེ་འདུན་དག་བཤོས་ལ་སྤྱན་དྲངས་ཀྱིས་ཁྱོད་ཀྱང་ཚུར་ཤོག་ལ་རང་གི་ལག་གིས་ཀྱང་བྲིམ་པར་བྱོས་ཤིག་ཅེས་སྤྲིངས་པ་དང་། དེ་ཡང་བྲེལ་བའི་རྐྱེན་ཅིག་བྱུང་ནས་དེར་མ་འོངས་སོ། །བཅོམ་ལྡན་འདས་དང་ཉན་ཐོས་ཀྱི་དགེ་འདུན་
[99b.4]དག་བཤོས་གསོལ། སྦྱིན་རབས་གསུངས་ནས་སླར་བཞུད་པ་དང་། ཚེ་དང་ལྡན་པ་མ་འགགས་པའི་ལྷུང་བཟེད་འཛིན་པ་གཞོན་ནུ་དེ་ཁྱིམ་དེ་ཉིད་དུ་ལྷུང་བཟེད་བཀྲུས་ཏེ་འགྲོའོ་སྙམ་དུ་བསམས་ནས་འདུག་པ་དང་། ཁྱིམ་བདག་དེས་འཕགས་པ་ལྷུང་བཟེད་སྐད་ཅིག་
[99b.5]གཡར། མཛའ་བ་ཞིག་ལ་ལྷུང་བཟེད་ཀྱི་ལྷག་མ་ཞིག་བསྐུར་རོ་ཞེས་སྨྲས་པ་དང་། དེས་བདག་གི་ནི་མ་བྱིན་གྱི། ཚེ་དང་ལྡན་པ་མ་འགགས་པའི་ལྷུང་བཟེད་བྱིན་པ་དང་། ཁྱིམ་བདག་དེས་དེའི་ནང་དུ་བཟའ་བ་དང་། བཅའ་བ་གཙང་མས་བཀང་ནས་སྨད་འཚོང་མ་
[99b.6]དེ་ལ་བསྐུར་ཏེ། ཕྲིན་དུ་བཟང་མོ་ངས་ནི་ཁ་ཟས་འདི་ལྟ་བུས་སངས་རྒྱས་ལ་སོགས་པ་དགེ་སློང་གི་དགེ་འདུན་རྣམས་ཚིམ་པར་བྱས་ཀྱིས། ཁྱོད་ཀྱིས་དེ་ལ་རྗེས་སུ་ཡི་རང་སྐྱེད་ཅིག་ཅེས་སྤྲིང་ངོ་། །དེས་ཁ་ཟས་དེ་དག་བྱོ་བ་དང་། ལྷུང་བཟེད་ཀྱི་ཞབས་ལ་ཡི་གེ་
[99b.7]འདུག་པ་མཐོང་ནས། བུད་མེད་ཀྱི་བུ་ནི་རྣམ་པ་བཅྭ་བརྒྱད་ལ་མཁས་ཏེ། དེས་བཀླགས་པ་དང་། ཚེ་དང་ལྡན་པ་མ་འགགས་པའི་མིང་མཐོང་ནས་དེས་འདི་སྙམ་དུ་བདག་གིས་འཕགས་པ་ལྷ་དང་མིས་མཆོད་པའི་ལྷུང་བཟེད་དེ་འདི་བཞིན་དུ་བསྐུར་བའི་མི་
[100a]
[100a.1]རིགས་སོ་སྙམ་དུ་བསམས་ནས་དེས་ལྷུང་བཟེད་དེ་དྲིས་ཕྱིས་ཏེ། དེ་ནས་མེ་ཏོག་བསུང་ཞིམ་པོས་བཀང་ནས་ཁྲིའུ་ཚོན་གྱིས་བྲིས་པའི་སྟེང་དུ་བཞག་སྟེ། དེའི་དྲུང་དུ་བཏུད་ནས་པོག་པོར་གྱིས་བདུག་ཅིང་འདུག་པ་དང་། དེ་ནས་སྐྱེས་པ་གཞན་ཞིག་
[100a.2]ཀཱར་ཥཱ་པ་ཎ་ལྔ་བརྒྱ་དང་། དྲི་དང་ཕྲེང་བ་དག་ཁྱེར་ཏེ་དེའི་དྲུང་དུ་འོངས་ནས། བཟང་མོ་ཅི་བྱེད་ཀུན་ཏུ་སྤྱོད་ཀྱིས་འདོང་ངོ་ཞེས་སྨྲས་པ་དང་། ལྷུང་བཟེད་ལ་མཆོད་པ་བྱས་སྐད་ཅིག་སྡོད་ཅིག །དེས་ལྷུང་བཟེད་འདི་གང་ནས་འོངས་སུའི་ཡིན་ཞེས་སྨྲས་པ་དང་། 
[100a.3]མོས་ཇི་ལྟར་གྱུར་པ་ཞིབ་ཏུ་སྨྲས་སོ། །དེས་ཁྱོད་ཀྱིས་ཡ་མཚན་ཅན་ཐམས་ཅད་དག་ལ་ཡང་སྦྱིན་པ་གཏོང་སྟེ། རབ་ཏུ་བྱུང་བ་དག་ཀྱང་མ་ཤོར་ཏོ་ཞེས་སྨྲས་པ་དང་། དེ་རྣ་བ་བཀབ་ནས་སྡིག་པ་དེ་ལྟ་བུ་མ་བྱས་ཀྱིས་སེམས་ཅན་དམྱལ་བར་འགྲོ་བའི་རྒྱུར་
[100a.4]གྱུར་ཏ་རེ་ཞེས་སྨྲས་སོ། །མོས་དེ་སྐད་སྨྲས་ཀྱང་དེས་ལོག་པར་བྱེད་པ་དེ་མ་བཏང་ངོ་། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་དགོངས་པ། དགེ་སློང་གང་མི་བྲི་བ་བྲིས་པ་དེ་ནི་ཉེས་པའི་དམིགས་
[100a.5]སུ་འགྱུར་གྱིས་དེ་བས་ན་དགེ་སློང་དག་མི་བྲི་བ་མ་བྲི་ཤིག །བཅོམ་ལྡན་འདས་ཀྱིས་དགེ་སློང་དག་ལ་མི་བྲི་བ་མ་འདྲི་ཤིག་ཅེས་གསུངས་པ་དང་། དགེ་སློང་དག་གིས་གང་མི་བྲི་བ་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། མི་བྲི་བ་རྣམ་པ་ལྔ་
[100a.6]སྟེ། སོ་སོར་ཐར་པ་ཐམས་ཅད་དང་། སོ་སོར་ཐར་པ་དང་ལྡན་པ་དང་། འདུལ་བ་ཐམས་ཅད་དང་། འདུལ་བ་ཐམས་ཅད་དུ་ལྡན་པ་དང་། གང་ཟག་སོ་སོའོ། །མཚན་མ་ཅན་དུ་བྱ་བ་ནི་ཉེས་པ་མེད་དོ། །གླེང་གཞིའི་སྒོ་གསུམ་པའི་མདོའི་ཚིགས་སུ་
[100a.7]བཅད་པ་དང་པོའོ།། །།མདོར་ན། དགེ་ཚུལ་གྱིས་ནི་ལྷུང་བཟེད་བཅག །ལྷུང་བཟེད་ཇི་ལྟར་བསྲེག་པར་བྱ། །སྲེག་འགེབས་གནང་བར་བྱ་བ་སྟེ། །དྲང་སྲོང་ཆེན་པོས་རྗེས་སུ་གནང་། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་
[100b]
[100b.1]སྐྱབས་མེད་པ་ལ་ཟས་སྦྱིན་པའི་ཀུན་དགའ་ར་བ་ན་བཞུགས་སོ། །དགེ་སློང་གཞན་ཞིག་གིས་དགེ་ཚུལ་ཕ་ལྷུང་བཟེད་འཛིན་པ་དེ་ལ་དེས་ལྷུང་བཟེད་འཁྲུར་བཅུག་པ་དང་། དགེ་ཚུལ་ཕ་དེ་ཡང་དྲན་པ་ཉེ་བར་གནས་པ་མ་ཡིན་པ་ཞིག་ནས་དེའི་ལག་ནས་ལྷུང་སྟེ་ཆག་གོ། །
[100b.2]དགེ་སློང་དེ་ཕོངས་པར་གྱུར་ཏེ། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་དགོངས་པ། དགེ་སློང་དག་གང་ཅུང་ཟད་དགེ་སློང་དག་གིས་དགེ་ཚུལ་ཕ་ལ་ལྷུང་བཟེད་འཁྲུར་བཅུག་ན་ཉེས་པའི་དམིགས་སུ་འགྱུར་
[100b.3]ཏེ། དེ་བས་ན་དགེ་སློང་དག་གིས་དགེ་ཚུལ་ཕ་དག་ལྷུང་བཟེད་འཁྲུར་མ་གཞུག་ཤིག །བཅོམ་ལྡན་འདས་ཀྱིས་དགེ་སློང་དག་ལྷུང་བཟེད་དགེ་ཚུལ་འཁྲུར་མ་གཞུག་ཤིག་ཅེས་བཀའ་སྩལ་ནས། ཚེ་དང་ལྡན་པ་ཤཱ་རིའི་བུའི་དགེ་ཚུལ་ཕ་ཙུན་ད་ཞེས་བྱ་བ་ལྷུང་བཟེད་
[100b.4]འཛིན་ཏེ། དེས་མཁན་པོ་ལྷུང་བཟེད་ཚུར་སྩོལ་ཅིག་བཀྲུའོ་ཞེས་སྨྲས་པ་དང་། དེས་བུ་བཅོམ་ལྡན་འདས་ཀྱིས་བསླབ་པའི་གནས་བཅས་ཏེ། དགེ་སློང་གིས་དགེ་ཚུལ་ཕ་དག་ལ་ལྷུང་བཟེད་འཁྲུར་མ་གཞུག་ཤིག་ཅེས་གསུངས་ཀྱིས་ང་ཉིད་འཁྲུས་ཁྱོད་ཕར་སོང་
[100b.5]ཤིག་ཅེས་སྨྲས་པ་དང་། དེས་མཁན་པོ་ཅི་བདག་གིས་ཀྱང་ཉེས་པའི་དམིགས་སུ་འགྱུར་རམ་ཞེས་སྨྲས་པ་དང་། དེས་བུ་སངས་རྒྱས་བཅོམ་ལྡན་འདས་ནི་ཆོས་ཀྱི་བདག་པོ་བས་ན་ངས་ཇི་ལྟར་བྱ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་
[100b.6]འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་ཚུལ་ཕ་དྲན་པ་ཉེ་བར་གནས་པ་དེ་དག་ལ་ནི་འཁྲུར་གཞུག་སྟེ། དེ་ལ་ཐེ་ཚོམ་དུ་མ་བྱེད་ཅིག །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་དག་ལྷུང་བཟེད་དུ་ཟན་ཟོས་ནས་དེ་ཡང་མ་
[100b.7]བཅོས་པས་བཙས་ཁྱེར་ནས་རྡོལ་ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ལྷུང་བཟེད་བསྲེག་པར་བྱོས་ཤིག །བཅོམ་ལྡན་འདས་ཀྱིས་ལྷུང་བཟེད་སྲེགས་ཤིག་ཅེས་གསུངས་ནས། དགེ་
[101a]
[101a.1]སློང་དག་གིས་ལྷུང་བཟེད་ཤིང་གིས་བསྲེགས་པ་དང་། ལྷུང་བཟེད་མ་རུང་བར་གྱུར་ནས། བཅོམ་ལྡན་འདས་ཀྱིས་ཤིང་གིས་སྲེག་པར་མ་བྱེད་ཅིག་ཅེས་བཀའ་སྩལ་པ་དང་། དགེ་སློང་དག་གིས་རྩྭ་དང་སོག་མ་དག་གིས་གཡོགས་ཏེ་བསྲེགས་པ་
[101a.2]དང་། དེ་ཉིད་ཉེས་པའི་དམིགས་སུ་གྱུར་ནས། བཅོམ་ལྡན་འདས་ཀྱིས་རྩྭ་དང་སོག་མས་གཡོགས་ཏེ་སྲེག་པར་མ་བྱེད་ཅིག་ཅེས་བཀའ་སྩལ་ནས། དགེ་སློང་དག་གིས་ཇི་ལྟར་བསྲེག་པ་མི་ཤེས་ནས། བཅོམ་ལྡན་འདས་ཀྱིས་ལྷུང་བཟེད་ཀྱི་སྲེག་
[101a.3]འགེབས་སྦྱོར་ཅིག་ཅེས་བཀའ་སྩལ་པ་དང་། དགེ་སློང་དག་གིས་ལྷུང་བཟེད་ཀྱི་སྲེག་འགེབས་ཇི་ལྟར་སྦྱོར་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། སྲེག་འགེབས་ལ་རྣམ་པ་གཉིས་ཏེ། སློབ་དཔོན་གྱིས་བྱས་པ་དང་། བདག་གིས་བྱས་
[101a.4]པའོ། །དེ་ལ་སློབ་དཔོན་གྱིས་བྱས་པ་ནི་བུམ་པ་ལྟ་བུའོ། །བདག་གིས་བྱས་པ་ནི་ཕྲུ་བའམ་རྫ་མ་ཡང་རུང་སྟེ། ཐལ་བས་བཀང་ལ་རྫ་མ་ཇི་ཙམ་རན་པ་ཕྲི་ཤིག་ཅེས་བཀའ་སྩལ་པ་དང་། དགེ་སློང་དག་གིས་གྱོ་མོའི་ནང་དུ་དེ་བཞིན་དུ་བསྲེགས་པས་དེ་ཉིད་
[101a.5]ཉེས་པའི་དམིགས་སུ་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། ཕྱི་རོལ་དུ་ནི་འཇིམ་པ་དང་ཕུབ་མར་བསྲེས་པས་ཡུགས་ལ་ནང་དུ་ཏིལ་གྱི་ཚིགས་མའམ། བ་ལང་གི་ལྕི་བས་ཡུགས་ཏེ་དེ་སྐམས་པ་དང་། ས་གཞི་བྱི་བདར་གྱིས་ལ་འོག་ཏུ་ཕུབ་
[101a.6]མ་དང་། ཏིལ་གྱི་ཚིགས་མ་དང་། གཞན་ཡང་བྱད་བཟང་དུ་འགྱུར་བ་དག་ཐིང་སྟེ། རྩྭ་དང་། ལྕི་བ་དང་། སོག་མ་དག་གིས་གཡོགས་ལ་ཅི་ནས་དུད་པ་མ་ཤོར་བར་བྱོས་ལ་སྲེགས་ཤིག །དེའི་གཡས་གཡོན་ཆག་ཆག་ཐོབ་ལ་སྐྱོང་ནུལ་གྱིས་ཤིག །ཅི་
[101a.7]ནས་སྲོག་ཆགས་དག་བདེ་བར་བྱ་བའི་ཕྱིར་རོ། །བསྲེགས་པ་དེ་གྲངས་པ་དང་། ལྷུང་བཟེད་ཕྱུང་ལ་ཁྲུས་ཏེ། ནམ་ཁ་དོག་ཞེན་པར་གྱུར་གྱི་བར་དུ་བསྲེག་པར་བྱོས་ཤིག །དེ་བས་ན་ལྷུང་བཟེད་སྲེག་འགེབས་དང་ཡོ་བྱད་དག་རྗེས་སུ་གནང་ངོ་། །གླེང་གཞིའི་
[101b]
[101b.1]སྒོ་གསུམ་པའི་མདོའི་ཚིགས་སུ་བཅད་པ་གཉིས་པའོ།། །།མདོར་ན། གཅིག་ལ་གཅིག་དང་དུགས་ཁང་དང་། །ཁྱིམ་པ་གསུམ་པ་དེ་བཞིན་ཏེ། །གདིང་བ་དང་ནི་དེ་བཞིན་སྐྲ། །ལྕི་བས་བྱས་པ་ཀུན་ཐོས་པའོ། །སངས་རྒྱས་བཅོམ་ལྡན་འདས་མཉན་དུ་ཡོད་
[101b.2]པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མཉན་དུ་ཡོད་པ་ན་ཁྱིམ་བདག་གཞན་ཞིག་གིས་དགེ་འདུན་གྱི་ཕྱིར་དུགས་ཁང་ཞིག་བྱས་སོ། །དེ་ནས་དྲུག་སྡེ་དག་གིས་གོས་གཅིག་པུས་སྨད་གཡོགས་བྱས་ཏེ། གཅིག་ལ་གཅིག་ལས་
[101b.3]བྱེད་ཅིང་འཁོད་པ་དང་། བྲམ་ཟེ་དང་། ཁྱིམ་བདག་དག་ཕྱོགས་དེར་ལྷགས་པ་དང་། དེ་དག་གིས་དེ་མཐོང་ནས། ཀྱེ་འདི་ལྟ་བུ་དག་ཏུ་བྱེད་པ་སུ་ཞིག་ཅེས་སྨྲས་པ་དང་། དེ་ན་ཁ་ཅིག་གིས་ནི་མུ་སྟེགས་ཅན་དག་ཡིན་ནོ་ཞེས་སྨྲས། ཡང་ཁ་ཅིག་གིས་འདི་དག་ནི་
[101b.4]མུ་སྟེགས་ཅན་མ་ཡིན་གྱི། དགེ་སྦྱོང་ཤཱཀྱའི་བུའོ་ཞེས་སྨྲས་པ་དང་། དེ་དག་འཕྱ་བ་ལ་ཞུགས་ཏེ། ཀྱེ་སྟོན་པ་ནི་ངོ་ཚ་བ་དང་ལྡན་ན། ཅིའི་ཕྱིར་འདི་དག་ངོ་ཚ་བ་དང་ཁྲེལ་མེད་ཅེས་སྨྲས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། 
[101b.5]བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བྲམ་ཟེ་དང་ཁྱིམ་བདག་རྣམས་འཕྱ་བ་ནི་ཡུས་ཀྱིས། དེ་ལྟ་བས་ན་དགེ་སློང་དག་དུགས་ཁང་དུ་གོས་གཅིག་པུ་གོན་ཏེ་གཅིག་ལ་གཅིག་ལས་མ་བྱེད་ཅིག །དགེ་སློང་དག་གིས་གོས་གཅིག་པུ་གོན་ཏེ་དུགས་ཁང་དུ་
[101b.6]ལས་བྱས་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། མཉན་དུ་ཡོད་པ་ན་ཁྱིམ་བདག་གཞན་ཞིག་གིས་དགེ་འདུན་གྱི་ཕྱིར་དུགས་ཁང་ཞིག་བྱས་པ་དང་། དེར་དགེ་སློང་དག་གིས་འབྲུ་མར་གྱིས་བྱུགས་ཏེ། རྐང་པ་ལ་རེག་ནས་
[101b.7]མགོ་བོ་ལ་རེག །མགོ་བོ་ལ་རེག་ནས་ཁ་ལ་རེག །ཁ་ལ་རེག་ནས་ལག་པ་དང་རྐང་པ་ལ་རེག །ལག་པ་དང་རྐང་པ་ལ་རེག་ནས་སླར་ཡང་ཁ་ལ་རེག་ཅིང་གོས་ངན་པ་ཞིག་གིས་སྨད་གཡོགས་ཏེ་འདུག་པ་དང་། ཇི་ཙམ་ཞིག་ན་ཁྱིམ་པ་མ་དད་པ་ཞིག་ཕྱོགས་དེར་
[102a]
[102a.1]འོངས་ནས། དེས་དགེ་སློང་དག་མཐོང་བ་དང་། དེས་འཕྱ་བ་ལ་ཞུགས་ཏེ། དགེ་སྦྱོང་ཤཱཀྱའི་བུ་དག་ནི་མི་གཙང་བ་སྟེ། རྐང་པ་ལ་རེག་པ་ཁ་ལ་རེག་པར་བྱས་ནས་གོས་ངན་པས་སྨད་གཡོགས་བྱས་ཏེ། གཅེར་བུར་སྐྱེ་བོ་དག་གི་ནང་
[102a.2]ན་འདུག་གོ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བྲམ་ཟེ་དང་ཁྱིམ་བདག་རྣམས་འཕྱ་བ་ནི་ཡུས་ཀྱིས། དེ་བས་ན་དུགས་ཁང་དུ་ཁྱིམ་པ་མ་གཞུག་ཤིག་
[102a.3]མ་དད་པ་ཡང་ལས་བྱེད་དུ་མ་གཞུག་ཤིག །དུགས་ཁང་གི་སྒོ་བ་དགེ་སློང་རྣམས་སྐོས་ལ་དེ་དག་གིས་ཁྱིམ་པ་དག་ནང་དུ་མ་གཏང་ཤིག །བཅོམ་ལྡན་འདས་ཀྱིས་དུགས་ཁང་དུ་ཁྱིམ་པ་མ་གཏང་ཤིག །ལས་ཀྱང་བྱེད་དུ་མ་གཞུག་ཤིག་ཅེས་གསུངས་པ་དང་། དེ་
[102a.4]ནས་དུས་ཕྱི་ཞིག་ན་དུགས་ཁང་དུ་ཞུགས་པའི་ཚེ་ཁྱིམ་བདག་མགོན་མེད་ཟས་སྦྱིན་དེར་འོངས་པ་དང་། དགེ་སློང་སྒོ་བས་སྨྲས་པ། ཁྱིམ་བདག་ནང་དུ་མ་འགྲོ་བར་འདུག་ཤིག །བཅོམ་ལྡན་འདས་ཀྱིས་ཁྱིམ་པ་དུགས་ཁང་དུ་མ་གཏང་ཤིག་ཅེས་བཀའ་སྩལ་
[102a.5]ཏོ། །དེས་འཕགས་པ་དག་ཅི་ཁོ་བོ་ཡང་གཞན་དུ་འགྱུར་རམ། ཁོ་བོས་ནི་ངེས་པར་འཕགས་པ་དག་གི་ལས་བྱའོ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། གང་དད་པ་
[102a.6]དག་ནི་དུགས་ཁང་དུ་ཐོང་། ལས་ཀྱང་བྱེད་དུ་ཆུག་ཤིག །དེ་ལ་ཐེ་ཚོམ་དུ་མ་བྱེད་ཅིག །བཅོམ་ལྡན་འདས་ཀྱིས་དད་པ་དག་ནི་དུགས་ཁང་དུ་ཐོང་ལ་ལས་ཀྱང་བྱེད་དུ་ཆུག་ཤིག་ཅེས་གསུངས་པ་དང་། དེ་ནས་ཁྱིམ་བདག་མགོན་མེད་ཟས་སྦྱིན་ནང་དུ་འགྲོ་བ་ན་དེ་དང་ལྷན་
[102a.7]ཅིག་ཏུ་བྲམ་ཟེ་ཞིག་ཀྱང་འོངས་ནས་དེ་མ་བཏང་བ་དང་། དེས་འཕགས་པ་ཅིའི་ཕྱིར་ན་ཁྱིམ་བདག་མགོན་མེད་ཟས་སྦྱིན་ནི་ནང་དུ་བཏང་ལ་བདག་ནི་མི་གཏོང་ཞེས་སྨྲས་པ་དང་། དགེ་སློང་གིས་དེ་ལ་སྨྲས་པ། བྲམ་ཟེ་ཁྱིམ་བདག་མགོན་མེད་ཟས་སྦྱིན་ནི་དད་པས་ནང་དུ་
[102b]
[102b.1]བཏང་ངོ་། །དེས་སྨྲས་པ། འོ་ན་བདག་ཀྱང་དད་པར་གྱུར་ན་ནང་དུ་གཏོང་ངམ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་དེ་སྟེ་དད་པར་གྱུར་ན་ནང་དུ་ཐོང་ཤིག་ཅེས་བཀའ་སྩལ་པ་དང་། དགེ་སློང་
[102b.2]དག་གིས་དེ་སྐྱབས་གསུམ་དུ་བཏང་ནས་ནང་དུ་བཏང་ངོ་། །དེས་ཡང་དགེ་སློང་དག་རྐང་པ་ལ་རེག་ནས་ཁ་དང་མགོ་ལ་རེག་ཅིང་གོས་ངན་པས་སྨད་གཡོགས་ནས་སྒྲེན་མོར་འདུག་པ་མཐོང་བ་དང་། དེ་མ་དད་དེ་འཕྱ་བ་ལ་ཞུགས་སོ། །དགེ་སྦྱོང་ཤཱཀྱའི་བུ་ནི་མི་གཙང་
[102b.3]བ་སྟེ། རྐང་པ་ལ་རེག་པ་ཁ་དང་མགོ་བོ་ལ་རེག་ཅིང་གོས་ངན་པས་སྨད་གཡོགས་ནས་སྒྲེན་མོར་འདུག་གོ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་རབ་ཏུ་
[102b.4]དད་པ་དག་ནི་དུགས་ཁང་གི་ནང་དུ་ཐོང་ཤིག །དད་པ་ཆུང་བ་ནི་མ་གཏང་ཤིག། །།འདུལ་བ་གཞུང་དམ་པ། བམ་པོ་སུམ་བཅུ་རྩ་བཞི་པ། གླེང་གཞི་ནི་མཉན་དུ་ཡོད་པ་ན་སྟེ། མཉན་དུ་ཡོད་པ་ན་ཁྱིམ་བདག་གཞན་ཞིག་གིས་སངས་རྒྱས་ལ་སོགས་པ་དགེ་སློང་
[102b.5]གི་དགེ་འདུན་དག་དུགས་ཁང་དུ་སྤྱན་དྲངས་ཏེ། དགེ་སློང་དག་ནང་དུ་ཞུགས་པ་དང་། དེ་ན་དགྲ་བཅོམ་པའི་དགེ་སློང་ཞིག་གིས་ཚུལ་ཁྲིམས་ཉམས་པའི་དགེ་སློང་ཞིག་ལ་ལས་བྱེད་ཅིང་འདུག་པ་དང་། བཅོམ་ལྡན་འདས་ཀྱང་ནང་དུ་གཤེགས་ནས་དེས་ལས་བྱེད་པ་
[102b.6]གཟིགས་ནས། བཅོམ་ལྡན་འདས་ཀྱིས་དགེ་སློང་དག་ལ་བཀའ་སྩལ་པ། དགེ་སློང་ཁྱེད་ཅག་གིས་དགེ་སློང་འདི་ལ་དགེ་སློང་འདིས་ལས་བྱེད་པ་མཐོང་ངམ། བཙུན་པ་མཐོང་ངོ་ཞེས་གསོལ་པ་དང་། དགེ་སློང་ལས་བྱེད་པ་འདི་ནི་དགྲ་བཅོམ་པ་ཟག་པ་ཟད་པའོ། །
[102b.7]གང་ལ་ལས་བྱ་བ་འདི་ནི་ཚུལ་ཁྲིམས་ཉམས་པ་སྡིག་པའི་ཆོས་ཅན། ཁོང་རུལ་བ། ཟགས་པ། གསོག་ཏུ་གྱུར་པ། དུང་དགྲ་ལྟ་བུར་སྤྱོད་པ། དགེ་སྦྱོང་མ་ཡིན་པ་དགེ་སྦྱོང་དུ་ཡི་དམ་འཛིན་པ། ཚངས་པར་སྤྱོད་པ་མ་ཡིན་པ་ཚངས་པར་སྤྱོད་པར་ཡི་དམ་འཛིན་
[103a]
[103a.1]པ་སྟེ། དེ་བས་ན་དགེ་སློང་དག་སེང་གེ་ལྟ་བུས་ཝ་འདྲ་བའི་ལས་མ་བྱེད་ཅིག །བྱས་ན་འདས་པ་དང་བཅས་པར་འགྱུར་རོ། །བཅོམ་ལྡན་འདས་ཀྱིས་སེང་གེ་འདྲ་བས་ཝ་ལྟ་བུའི་ལས་མ་བྱེད་ཅིག་ཅེས་བཀའ་སྩལ་པ་དང་། མཉན་དུ་ཡོད་པ་ན་ཁྱིམ་
[103a.2]བདག་གཞན་ཞིག་དེ་དང་རིགས་མཉམ་པ་ལས་ཆུང་མ་ཞིག་བླངས་ཏེ། དེ་དེ་དང་ལྷན་ཅིག་རྩེ་དགའ་ཡོངས་སུ་སྤྱོད་དོ། །དེས་རྩེ་དགའ་ཡོངས་སུ་སྤྱད་པ་ལས་དུས་ཕྱི་ཞིག་ན་ཆུང་མ་སེམས་ཅན་དང་ལྡན་པར་གྱུར་ནས། དེ་ལ་ཟླ་བ་བརྒྱད་དམ་དགུ་འདས་པ་དང་བུ་བཙས་
[103a.3]ནས་བུ་ཕོ་ཞིག་བྱུང་སྟེ། དེ་གཟུགས་ལེགས་པ་བལྟ་ན་སྡུག་ཅིང་མཛེས་པ་ཡན་ལག་ཐམས་ཅད་དང་ལྡན་པ་ཞིག་ནས་དེ་བཙས་པའི་བཙས་སྟོན་ཆེན་པོ་བྱས་ནས་མིང་བཏགས་སོ། །དེ་བསྲིངས་བསྐྱེད་ནས་ཆེར་གྱུར་པ་དང་། དེ་དུས་ཕྱི་ཞིག་ན་ཛེ་ཏའི་ཚལ་དུ་སོང་སྟེ། 
[103a.4]ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་ནས་དེ་མཛོད་གསུམ་དང་ལྡན་པར་གྱུར་ཏེ། དེས་འདི་སྙམ་དུ་བཅོམ་ལྡན་འདས་ཀྱིས་དགེ་སློང་དག་བུའི་ཕ་མ་ནི་དཀའ་བར་བྱ་བ་བྱེད་དེ། ཕན་པར་བྱེད་པའོ། །གསོ་བར་བྱེད་པའོ། །སྐྱེད་པར་བྱེད་པའོ། །ནུ་མ་སྣུན་
[103a.5]པར་བྱེད་པའོ། །འཛམ་བུའི་གླིང་སྣ་ཚོགས་པ་སྟོན་པར་བྱེད་པ་ཡིན་ཏེ། བུས་ཕྲག་པ་གཅིག་ལ་ནི་མ། གཉིས་པ་ལ་ནི་ཕ་ཁྱེར་ཏེ་ལོ་བརྒྱ་ཚང་གི་བར་དུ་ཁྱེར་རམ། ཡང་ན་ས་གཞི་ཆེན་པོ་ནོར་བུ་དང་། མུ་ཏིག་དང་། བཻ་ཌཱུརྱ་དང་། དུང་དང་། ཤེལ་དང་། གསེར་
[103a.6]དང་། དངུལ་དང་། ཨ་སྨ་གར་བ་དང་། སྤུག་དང་། གཡས་ཕྱོགས་སུ་འཁྱིལ་བ་དེ་ལྟ་བུ་དག་གིས་དབང་པོར་བཅུག་གམ་དབང་ཕྱུག་ཏུ་བཅུག་ཀྱང་དེས་ནི་ཕ་དང་མ་ལ་བུས་ཕན་བཏགས་པའམ་ཉེ་བར་ཕན་བཏགས་པར་མི་འགྱུར་གྱི། གང་གིས་ཕ་མ་དད་པ་
[103a.7]མེད་པ་དད་པ་ཕུན་སུམ་ཚོགས་པར་བྱས་སམ། ཡང་དག་པར་བསྐུལ་ཏམ། དུལ་བར་བྱས་སམ། འཇུག་པར་བྱས་སམ། སོ་སོར་བཀོད་དམ། ཚུལ་ཁྲིམས་ངན་པ་ལས་ཚུལ་ཁྲིམས་ཕུན་སུམ་ཚོགས་པར། སེར་སྣ་ཅན་ལས་གཏང་བ་ཕུན་སུམ་ཚོགས་པར། 
[103b]
[103b.1]ཤེས་རབ་འཆལ་བ་ལས་ཤེས་རབ་ཕུན་སུམ་ཚོགས་པར་ཡང་དག་པར་བསྐུལ། དུལ་བར་བྱས། ཞུགས་པར་བྱས། སོ་སོར་བཀོད་ན་དེ་ལྟ་བུ་ནི་བུས་ཕ་དང་མ་ལ་ཕན་བཏགས་པ་དང་། ཉེ་བར་ཕན་བཏགས་པར་འགྱུར་རོ་ཞེས་གསུངས་སོ་སྙམ་དུ་བསམས་ནས། 
[103b.2]བདག་གིས་ཀྱང་ཅི་ནས་ཕ་མ་ལ་ཕན་གདགས་པ་ཅུང་ཟད་ཅིག་བྱའོ་སྙམ་ནས་ཇི་སྲིད་དགའ་བའི་བར་དུ་གཞོངས་སྤྱོད་ཅིང་འདུག་ནས་མཉན་དུ་ཡོད་པ་གང་ན་བ་དེ་ལོགས་སུ་གཞོངས་སྤྱོད་ཅིང་སོང་ངོ་། །མཐར་གྱིས་སྤྱད་པ་སྤྱོད་ཅིང་མཉན་དུ་ཡོད་པར་ཕྱིན་ཏོ། །དེས་དེ་གཉིས་
[103b.3]སྐྱབས་སུ་འགྲོ་བ་དང་། བསླབ་པའི་གནས་ལ་རབ་ཏུ་བཀོད་དོ། །དེ་ནས་དུས་ཕྱི་ཞིག་ན་དེས་ཕའི་དྲུང་དུ་ནོར་ལས་བསོད་ནམས་སུ་བྱ་བའི་དངོས་པོ་བདུན་པོའི་ཡོན་ཏན་རྒྱས་པར་བརྗོད་པ་དང་། དེས་འཕགས་པ་བདག་གིས་ཀྱང་ནོར་སྣ་བདུན་ལས་བྱ་བའི་བསོད་
[103b.4]ནམས་ཀྱི་དངོས་པོ་ཅུང་ཟད་ཅིག་བྱའོ་ཞེས་སྨྲས་པ་དང་། དེས་བགྲེས་པོ་དེ་བཞིན་ལེགས་ཀྱིས་གྱིས་ཤིག་ཅེས་སྨྲས་པ་དང་། ཅི་ཞིག་བྱ། དུགས་ཁང་ཞིག་གྱིས་ཤིག །དེས་དུགས་ཁང་བྱས་ཏེ། ཁྱིམ་བདག་དེ་རང་གི་དུགས་ཁང་དུ་རང་གིས་ལས་བྱ་བ་ལ་ཞུགས་
[103b.5]ཏེ། ཤིན་ཏུ་ངལ་བར་གྱུར་ནས་བཀྲུ་བའི་ཡོ་བྱད་དང་། འབྲུ་མར་དང་ཕྱེ་ལ་སོགས་པ་མང་དུ་ལྷག་གོ། །དེ་ནས་དེས་བུ་བདག་རབ་ཏུ་ངལ་བར་གྱུར་གྱིས་ངའི་རྒྱབ་ཅུང་ཞིག་ཉེས་ཤིག་ཅེས་སྨྲས་པ་དང་། དེས་ཡབ་བཅོམ་ལྡན་འདས་ཀྱིས་སེང་གེ་ལྟ་བུས་ཝ་ལྟ་བུ་དག་
[103b.6]ལ་བསྙེན་བཀུར་མ་བྱེད་ཅིག་ཅེས་བཀའ་སྩལ་ཏེ་མ་གནང་ངོ་། །ཞེས་སྨྲས་པ་དང་། དེས་བུ་སེང་གེ་དང་ཝ་གང་ཞེས་སྨྲས་པ་དང་། ཡབ་བདག་ནི་སེང་གེ་དང་འདྲ། ཁྱོད་ནི་ཝ་དང་འདྲའོ། །བུ་དེ་ཅིའི་ཕྱིར་ཞེས་སྨྲས་པ་དང་། ཡབ་བདག་ནི་ཚུལ་ཁྲིམས་དང་
[103b.7]ལྡན་པའོ། །ཁྱོད་ནི་ཚུལ་ཁྲིམས་ངན་པ་དང་ལྡན་པའོ། །བུ་དེ་ལྟར་ཝ་དང་འདྲ་བ་ང་ལྟ་བུ་ལས་སེང་གེ་དང་འདྲ་བ་ཁྱོད་ལྟ་བུ་སྐྱེས་སམ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་
[104a]
[104a.1]སྩལ་པ། དགེ་སློང་དག་རིགས་གང་ན་ཕ་མ་ལ་ཡང་དག་པར་མགུ་བར་བྱེད། ཡང་དག་པར་མཆོད་པར་བྱེད། ཡང་དག་པར་བདེ་བར་སྐྱོང་བར་བྱེད་པའི་རིགས་དེ་ནི་ཚངས་པ་དང་བཅས་པའོ། །དེ་ཅིའི་ཕྱིར་ཞེ་ན། རིགས་ཀྱི་བུ་ཕ་མ་ལ་ཆོས་
[104a.2]བཞིན་བྱེད། ཚུལ་བཞིན་བྱེད་པ་ནི་ཚངས་པ་ཞེས་བྱའོ། །དགེ་སློང་དག་རིགས་གང་ན་ཕ་མ་ལ་ཡང་དག་པར་མགུ་བར་བྱེད། ཡང་དག་པར་མཆོད་པར་བྱེད། ཡང་དག་པར་བདེ་བར་བསྙེན་བཀུར་བྱེད་པ་དེ་ནི་སློབ་དཔོན་དང་བཅས་པའོ། །དེ་ཅིའི་ཕྱིར་
[104a.3]ཞེ་ན། རིགས་ཀྱི་བུས་ཕ་མ་ལ་ཆོས་བཞིན་བྱས་ན་སློབ་དཔོན་ལྟ་བུར་འགྱུར་རོ། །དགེ་སློང་དག་རིགས་གང་ན་ཕ་མ་ལ་ཡང་དག་པར་མགུ་བར་བྱེད། ཡང་དག་པར་མཆོད་པར་བྱེད། ཡང་དག་པར་བདེ་བར་བསྙེན་བཀུར་བྱེད་པའི་རིགས་དེ་ནི་སྦྱིན་པར་རིགས་
[104a.4]པར་བྱའོ། །དེ་ཅིའི་ཕྱིར་ཞེ་ན། རིགས་ཀྱི་བུས་ཕ་མ་ལ་ཆོས་བཞིན་དུ་བྱས་ན་སྦྱིན་པར་རིགས་པའོ། །དགེ་སློང་དག་རིགས་གང་ན་ཕ་མ་ལ་ཡང་དག་པར་མགུ་བར་བྱེད། ཡང་དག་པར་མཆོད་པར་བྱེད། ཡང་དག་པར་བདེ་བར་བསྙེན་བཀུར་བྱེད་ན་རིགས་
[104a.5]དེ་ནི་མ་དང་བཅས་པའོ། །དེ་ཅིའི་ཕྱིར་ཞེ་ན། རིགས་ཀྱི་བུས་ཕ་མ་ལ་ཆོས་བཞིན་དུ་བྱས་ན་མེ་ལྟ་བུའོ། །དགེ་སློང་དག་རིགས་གང་ན་ཕ་མ་ལ་ཡང་དག་པར་མགུ་བར་བྱེད། ཡང་དག་པར་མཆོད་པར་བྱེད། ཡང་དག་པར་བདེ་བར་བསྙེན་བཀུར་བྱེད་ན་
[104a.6]རིགས་དེ་ནི་ལྷ་དང་བཅས་པའོ། །དེ་ཅིའི་ཕྱིར་ཞེ་ན། རིགས་ཀྱི་བུས་ཕ་མ་ལ་ཆོས་བཞིན་དུ་བྱས་ན་ལྷ་ལྟ་བུར་འགྱུར་རོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང་། བདེ་བར་གཤེགས་པས་དེ་སྐད་གསུངས་ནས་སྟོན་པས་ཡང་གསུངས་པ། ཕ་དང་མ་
[104a.7]གཉིས་ཚངས་པ་སྟེ། །སློབ་དཔོན་ལྷ་ཡང་དེ་བཞིན་ནོ། །ཇི་ལྟར་མེ་ཡི་ལྷ་བྲན་བཞིན། །བུ་ཡི་སྦྱིན་པའི་གནས་ཡིན་ནོ། །དེ་བས་དེ་གཉིས་ཕྱག་བྱ་ཞིང་། །ཕྱི་བར་བྱ་ཞིང་བཀྲུ་བ་དང་། །རྐང་པ་གཉིས་ཀྱང་བཀྲུ་བར་བྱ། །དེ་བཞིན་མཁས་པས་བསྙེན་བཀུར་བྱ། །ཡང་ན་
[104b]
[104b.1]བཟའ་བ་བཏུང་བ་དང་། །བགོ་བ་མལ་སྟན་དེ་བཞིན་ཏེ། །དེ་གཉིས་ཕ་དང་མ་གཉིས་ལ། །མཁས་པས་བསྙེན་བཀུར་བཅས་བྱེད་ན། །འདིར་ནི་མནར་བར་མི་འགྱུར་ཏེ། །སོང་ནས་མཐོ་རིས་དགའ་བར་འགྱུར། །གང་གི་ཚེ་བཅོམ་ལྡན་འདས་ཀྱིས་མདོ་སྡེ་གསུངས་པ་
[104b.2]དེའི་ཚེ་ན་དགེ་སློང་རྣམས་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ་བཅོམ་ལྡན་འདས་ཀྱིས་ཕ་དང་མ་དང་། བླ་མ་ལ་ནི་རིམ་གྲོ་བགྱིད་པའི་ཡོན་ཏན་བརྗོད་པ་ནི་ངོ་མཚར་ཆེའོ་ཞེས་ཞུས་པ་དང་། བཅོམ་ལྡན་འདས་ཀྱིས་
[104b.3]བཀའ་སྩལ་པ། དགེ་སློང་དག་འདི་ལ་ཅི་ཞིག་ངོ་མཚར་ཆེར་ཡོད། ད་ལྟར་དེ་བཞིན་གཤེགས་པ་འདོད་ཆགས་མེད། ཞེ་སྡང་མེད། གཏི་མུག་མེད། སྐྱེ་བ་དང་། རྒ་བ་དང་། ན་བ་དང་། འཆི་བ་དང་། མྱ་ངན་དང་། སྨྲེ་སྔགས་འདོན་པ་དང་། སྡུག་བསྔལ་
[104b.4]བ་དང་། ཡིད་མི་དགའ་བ་དང་། འཁྲུག་པ་རྣམས་མེད་བཞིན་དུ་ཕ་མ་ལ་རིམ་གྲོ་བྱ་བའི་ཡོན་ཏན་བརྗོད་པ་པས་སྔོན་འདས་པའི་དུས་ན་ང་འདོད་ཆགས་དང་བཅས། ཞེ་སྡང་དང་བཅས། གཏི་མུག་དང་བཅས། སྐྱེ་བ་དང་། རྒ་བ་དང་། ན་བ་དང་། འཆི་བ་དང་། མྱ་
[104b.5]ངན་དང་། སྨྲེ་སྔགས་འདོན་པ་དང་། སྡུག་བསྔལ་བ་དང་། ཡིད་མི་དགའ་བ་དང་། འཁྲུག་པ་རྣམས་ལས་ཡོངས་སུ་མ་གྲོལ་བ་ན་ཡང་མ་ལ་གནོད་པ་ཅུང་ཟད་ཞིག་བྱས་ནས་སྡུག་བསྔལ་ཆེན་པོ་རྗེས་སུ་མྱོང་ངོ་། །ཕན་པ་ཅུང་ཟད་ཞིག་བྱས་ནས་ཀྱང་བདེ་བ་ཆེན་པོ་རྗེས་
[104b.6]སུ་མྱོང་བར་གྱུར་ཏེ། དེ་དག་ལེགས་པར་ཤིན་ཏུ་ཡིད་ལ་བྱོས་ཤིག་དང་བཤད་པར་བྱའོ། །སྔོན་བྱུང་བ་ནི་དགེ་སློང་དག་སྔོན་འདས་པའི་དུས་ན་གྲོང་ཁྱེར་བཱ་རཱ་ཎ་སཱི་ན་དེད་དཔོན་མཛའ་བོ་ཞེས་བྱ་བ་ཕྱུག་ཅིང་ནོར་མང་ལ་ལོངས་སྤྱོད་ཆེ་བ། གནས་རྒྱ་ཆེ་ཞིང་ཡངས་པ་ཞིག་སྟེ། 
[104b.7]ངལ་བསོ་པོའི་ནོར་དང་འདྲ་བ། ངལ་བསོ་པོའི་ནོར་ལ་འགྲན་པ་ཞིག་ཡོད་དེ། དེས་རིགས་མཉམ་པའི་ཆུང་མ་ཞིག་བླངས་ནས། དེ་དེ་དང་ལྷན་ཅིག་ཏུ་རྩེ་དགའ་ཡོངས་སུ་སྤྱོད་དོ། །དེ་ལ་རྩེ་དགའ་ཡོངས་སུ་སྤྱད་པ་ལས་བུ་ཕོ་རྣམས་བྱུང་ཡང་ཤི་ནས་དེ་བུ་མེད་དེ་བུ་
[105a]
[105a.1]འདོད་པས་ལྷ་གུ་ལང་དང་། བ་རུ་ཎ་དང་། ངལ་བསོ་པོ་དང་། བ་ས་བ་ལ་སོགས་པ་ལྷ་སྟོང་ལ་གསོལ་ཀྱང་དེའི་བུ་གསོན་པར་མ་གྱུར་ཏེ། དེ་ལ་གཞན་ཞིག་གིས་དེ་སྟེ་ཁྱོད་ལ་བུ་ཕོ་ཞིག་བཙས་ན་བུ་མོའི་མིང་དུ་ཐོགས་ཤིག་དང་ཡུན་རིང་དུ་འཚོ་བར་
[105a.2]འགྱུར་རོ་ཞེས་བསྒོའོ། །དེ་དུས་ཕྱི་ཞིག་ན་དེ་དང་ལྷན་ཅིག་ཏུ་རྩེ་དགའ་ཡོངས་སུ་སྤྱད་དོ། །དེས་རྩེ་དགའ་ཡོངས་སུ་སྤྱད་པས་དེའི་ཆུང་མ་སེམས་ཅན་དང་ལྡན་པར་གྱུར་ནས། ཟླ་བ་བརྒྱད་དམ་དགུ་ལོན་ནས་ཁྱེའུ་ཞིག་བཙས་ཏེ། དེ་གཟུགས་ལེགས་ཤིང་བལྟ་ན་
[105a.3]སྡུག་པ། མཛེས་པ། མདོག་གསེར་གྱི་ཁ་དོག་ལྟ་བུ། མགོ་གདུགས་འདྲ་བ། ལག་པ་རིང་བ། དཔྲལ་བའི་དབྱེས་ཆེ་བ་དང་། ཀོས་ཀོ་རིང་བ། སྨིན་མ་སྙོམས་པ། སྣ་མཐོ་ཞིང་ཡན་ལག་དང་ཉིང་ལག་ཐམས་ཅད་དུ་ལྡན་པ་ཞིག་བཙས་ཏེ། དེ་བཙས་
[105a.4]པའི་བཙས་སྟོན་ཆེན་པོ་བྱས་ནས་མིང་གདགས་པར་བརྩམས་ཏེ། མཛའ་བོའི་བུ་དེ་བུ་མོའི་མིང་དུ་བཏགས་པས་ན་ཁྱེའུ་འདིའི་མིང་བུ་མོ་མཛའ་མོར་གདགས་སོ། །ཅི་ཙམ་ན་ཁྱེའུ་བུ་མོ་མཛའ་མོ་ཞེས་བྱ་བ་དེ་ཆེར་གྱུར་པ་དང་། དེའི་ཕ་ཡང་རྒྱ་མཚོ་ཆེན་པོའི་ནང་དུ་
[105a.5]ཞུགས་ཏེ། དེ་དེ་ཉིད་དུ་ཤི་བར་གྱུར་ཏོ། །དེ་ནས་བུ་མོ་མཛའ་མོས། མ་ལ་བདག་གི་ཕ་སྔོན་གྱི་ལས་འབྲས་བུ་གང་གིས་འཚོ། བདག་ཀྱང་ཕྱིས་དེ་བཞིན་དུ་བསྒྲུབ་བོ་ཞེས་སྨྲས་པ་དང་། མས་བསམས་པ། སྔོན་རྒྱ་མཚོ་ཆེན་པོའི་ནང་དུ་འཇུག་པའི་ཚོང་པ་ཡིན་
[105a.6]ནོ་ཞེས་འདི་ལ་སྨྲས་ན་ནི་འདི་ཉིད་ཀྱང་རྒྱ་མཚོ་ཆེན་པོའི་ནང་དུ་ཞུགས་ཏེ་དེ་ཉིད་དུ་ཤི་བར་འགྱུར་རོ་སྙམ་དུ་བསམས་ནས། དེས་བུ་ཁྱོད་ཀྱི་ཕ་ནི་སྔོན་འབྲུ་འཚོང་བ་བྱེད་བྱེད་དེ། ཁྱོད་ཀྱང་དགའ་ན་འབྲུ་འཚོང་བ་གྱིས་ཤིག་ཅེས་སྨྲས་པ་དང་། དེས་འབྲུའི་ཚོང་ཁང་བརྩིགས་
[105a.7]ཏེ། ཐོག་མའི་ཉིན་པར་ཀཱར་ཥཱ་པ་ཎ་བཞི་རྙེད་དེ། དེས་དེ་དག་མ་ལ་བྱིན་ནོ། །དེ་ནས་དུས་ཕྱི་ཞིག་ན་གཞན་ཞིག་གིས་དེ་ལ་ཁྱོད་ཀྱི་ཕ་ནི་སྔོན་དྲི་འཚོང་བའོ་ཞེས་སྨྲས་པ་དང་། དེས་འབྲུ་འཚོང་བ་བཏང་སྟེ། དྲི་འཚོང་བའི་ཚོང་ཁང་བརྩིགས་སོ། །དེ་ནས་ཉི་མ་
[105b]
[105b.1]དང་པོའི་ཚེ་ཀཱར་ཥཱ་པ་ཎ་བརྒྱད་རྙེད་ནས་དེས་ཡང་དེ་དག་མ་ལ་བྱིན་ནོ། །དེ་ནས་དུས་ཕྱི་ཞིག་ན་གཞན་ཞིག་གིས་དེ་ལ་ཁྱོད་ཀྱི་ཕ་ནི་གསེར་འཚོང་བ་ཡིན་ནོ་ཞེས་སྨྲས་པ་དང་། དེས་ཡང་དྲི་འཚོང་བ་བཏང་སྟེ། གསེར་འཚོང་བ་ལ་ཞུགས་པ་དང་། དེའི་ཉི་མ་དང་པོ་
[105b.2]ལ་ཀཱར་ཥཱ་པ་ཎ་བཅུ་དྲུག་རྙེད་པ་དང་། དེས་ཡང་དེ་དག་མ་ལ་བྱིན་ནོ། །ཕྱི་དེ་ཉིན་མོ་དེས་ཀཱར་ཥཱ་པ་ཎ་སུམ་བཅུ་རྩ་གཉིས་རྙེད་པ་དང་། དེས་དེ་དག་མ་ལ་བྱིན་ནོ། །དེ་ནས་གསེར་འཚོང་བ་ཕྲག་དོག་ཅན་དག་གིས་གྲོང་ཁྱེར་ཐམས་ཅད་ཀྱི་གསེར་འདིས་བསྡུས་སོ་སྙམ་
[105b.3]དུ་བསམས་ནས། བུ་མོ་མཛའ་མོ་ལ་ཁྱོད་འདི་ལྟ་བུ་བྱེད་ཅིང་འཚོ་སྟེ་ཅི་རུང་། ཁྱོད་ཀྱི་ཕ་ནི་སྔོན་རྒྱ་མཚོ་ཆེན་པོར་འཇུག་པའི་ཚོང་པ་ཡིན་ན་ཁྱོད་སུས་འདི་འདྲ་བ་ངན་པས་འཚོ་བ་ལ་འཇུག་ཏུ་བཅུག་ཅེས་སྨྲས་པ་དང་། དེ་གསེར་འཚོང་བ་དག་གི་ཚིག་དེས་
[105b.4]བསྐུལ་བས་དེ་མའི་ཐད་དུ་སོང་སྟེ། མ་བདག་གི་ཕ་ནི་འདི་ལྟར་སྔོན་རྒྱ་མཚོ་ཆེན་པོའི་ཚོང་པའོ་ཞེས་ཐོས་ན་རྗེས་སུ་གནོང་ཤིག་དང་། བདག་ཀྱང་རྒྱ་མཚོ་ཆེན་པོའི་ནང་དུ་ཞུགས་ལ་མཆིའོ་ཞེས་སྨྲས་པ་དང་། མས་དེ་ལ་བུ་དེ་ནི་བདེན་མོད་ཀྱི་ཁྱོད་ནི་གཞོན་ལ་བུ་གཅིག་པུ་སྟེ། 
[105b.5]ཁོ་མོ་བོར་ལ་རྒྱ་མཚོ་ཆེན་པོར་མ་འགྲོ་ཤིག་ཅེས་སྨྲས་པ་དང་། དེ་ནས་བུ་མོ་མཛའ་མོས་མའི་ཚིག་མ་མཉན་ཏེ། བདག་གིས་གྲོང་ཁྱེར་དུ་གང་རྒྱ་མཚོ་ཆེན་པོར་ཞུགས་ཤིང་འདོང་དུ་དད་པ་རྣམས་འདོང་ངོ་ཞེས་དེས་བདག་ཉིད་དེད་དཔོན་དུ་བསྒྲགས་སོ། །དེ་ནས་ཚོང་པ་ལྔ་བརྒྱས་
[105b.6]བསྐོར་ཏེ་དོང་བ་དང་། དེ་མའི་སྙིང་དུ་སྡུག་པས་དཀྲུགས་ཏེ། མ་མཆི་མས་བརྣངས་བཞིན་རྐང་པ་གཉིས་ལ་བཟུང་སྟེ། བུ་ཁོ་མོ་བོར་ཏེ་རྒྱ་མཚོ་ཆེན་པོར་ཞུགས་ལ་མ་འགྲོ་ཤིག་ཅེས་བྱས་པ་དང་། དེ་འདི་ལྟར་སྙིང་རྗེ་ཞིང་མི་དགའ་སྟེ། དལ་གྱིས་སྨྲས་པ་ལ་ཁྲོས་ནས་
[105b.7]མའི་མགོ་བོ་རྐང་པས་ཕུལ་ཏེ། དེ་འགྲོན་པ་མང་པོ་དང་འགྲོགས་ཏེ་སོང་ངོ་། །མས་བུ་ཁྱོད་ལ་ལས་འདི་རྣམ་པར་སྨིན་པར་མ་གྱུར་ཅིག་ཅེས་སྨྲས་པ་དང་། དེ་ནས་དེ་གྲོང་དང་། གྲོང་ཁྱེར་དང་། རྒྱལ་པོའི་ཕོ་བྲང་འཁོར་རྣམས་ལ་ལྟ་ཞིང་རྒྱ་མཚོ་ཆེན་པོའི་འགྲམ་དུ་ཕྱིན་
[106a]
[106a.1]པ་དང་། དེས་དོང་ཚེ་རྙིང་པ་ལྔ་བརྒྱས་གྲུ་བོ་ཆེ་ཉོས་ཏེ། གྲུའི་ནང་དུ་འཇུག་པ་དང་། འབྱིན་པ་དང་། མཉན་པ་དང་། ཉག་ཐག་འཛིན་པ་དང་། ཕྱོགས་རྟོག་པའི་མི་དག་ལ་གླ་བྱས་ནས་དེས་དྲིལ་ཆེན་པོ་ལན་གསུམ་དུ་བསྒྲགས་ནས་རྒྱ་མཚོ་ཆེན་པོའི་ནང་དུ་
[106a.2]ཞུགས་ཏེ་སོང་བ་དང་། ཇི་ཙམ་ཞིག་ན་ཆུ་སྲིན་ཉའི་རིགས་ཀྱིས་གྲུ་མ་རུང་བར་བྱས་ནས། བུ་མོ་མཛའ་མོ་གྲུ་ཚལ་ཞིག་ལ་འཇུས་ནས་མཐར་ཕྱིན་ཏོ། །དེ་ནས་སྐམ་ལ་སོང་བ་དང་། དགའ་བ་ཞེས་བྱ་བའི་གྲོང་ཁྱེར་དེ་མཐོང་སྟེ། དེ་དེར་སོང་ནས་དེ་ན་ལྷའི་བུ་མོ་གཟུགས་ལེགས་
[106a.3]ཤིང་བལྟ་ན་སྡུག་པ་བཞི་བྱུང་སྟེ། དེར་འོངས་ནས་བུ་མོ་མཛའ་མོ་བདེ་བར་འོངས་སམ། འདི་ནི་བདག་ཅག་གི་ཟས་ཀྱི་ཁང་པ་དང་། བཏུང་བའི་ཁང་པ་དང་། གོས་ཀྱི་ཁང་པ་དང་། ཉལ་བའི་ཁང་པ་དང་། ནོར་བུ་དང་། མུ་ཏིག་དང་། བཻཌཱུརྱ་དང་། དུང་དང་། ཤེལ་
[106a.4]དང་། བྱི་རུ་དང་། གསེར་དང་། དངུལ་གྱིས་གང་བ་ཡིན་གྱིས་དེ་བཞེས་ཤིག །ཚུར་སྤྱོན་བདག་ཅག་དང་ལྷན་ཅིག་བཞུགས་སོ་ཞེས་སྨྲས་ནས། དེ་དང་ལྷན་ཅིག་ལོ་དུ་མ། ལོ་བརྒྱ་དུ་མ། ལོ་སྟོང་དུ་མ། ལོ་བརྒྱ་སྟོང་དུ་མར་ཇི་ལྟར་སེམས་ཅན་བསོད་ནམས་བྱས་
[106a.5]པ། དགེ་བ་བྱས་པ། རྫུ་འཕྲུལ་ཆེན་པོ། མཐུ་ཆེན་པོས་རང་གི་བསོད་ནམས་ལ་མྱོང་བར་གྱུར་པ་བཞིན་མྱོང་བར་གྱུར་ཏོ། །དེ་དག་གིས་ལྷོ་ཕྱོགས་ཀྱི་ལམ་དུ་མ་འགྲོ་ཤིག་ཅེས་བསྒོ་བ་དང་། དེ་ལྷོ་ཕྱོགས་ཀྱི་ལམ་དུ་མ་བཏང་ཡང་དེར་འགྲོ་བར་འཐེན་ཏེ། དེ་ཕྱི་ཞིག་ན་
[106a.6]ལྷོ་ཕྱོགས་སུ་སོང་བ་དང་། དེས་རྟག་ཏུ་ར་རོ་བ་ཞེས་བྱ་བའི་གྲོང་ཁྱེར་མཐོང་ནས་དེའི་སྒོར་ཕྱིན་པ་དང་། དེ་ནས་ཀྱང་ལྷའི་བུ་མོ་དེ་བས་ཀྱང་གཟུགས་ལེགས་པ། དེ་བས་ཀྱང་བལྟ་ན་སྡུག་པ། དེ་བས་ཀྱང་མཛེས་པ་བརྒྱད་བྱུང་སྟེ། དེ་དག་གིས་བུ་མོ་མཛའ་མོ་ཚུར་སྤྱོན་
[106a.7]བདེ་བར་བྱོན་ཏམ། བདག་ཅག་གི་ཟས་ཀྱི་ཁང་པ་འདི་དང་། སྐོམ་གྱི་ཁང་པ་དང་། གོས་ཀྱི་ཁང་པ་དང་། ཉལ་བའི་ཁང་པ་དང་། ནོར་བུ་དང་། མུ་ཏིག་དང་། བཻ་ཌཱུརྱ་དང་། དུང་དང་། ཤེལ་དང་། བྱི་རུ་དང་། གསེར་དང་། དངུལ་དག་གིས་གང་བར་ཡོད་ཀྱིས་ཚུར་
[106b]
[106b.1]སྤྱོན་ལྷན་ཅིག་བཞུགས་སོ་ཞེས་སྨྲས་ནས། དེ་དག་དང་ལྷན་ཅིག་ལོ་དུ་མ། ལོ་བརྒྱ་དུ་མ། ལོ་སྟོང་དུ་མ། ལོ་བརྒྱ་སྟོང་དུ་མར་ཇི་ལྟར་སེམས་ཅན་བསོད་ནམས་བྱས་པ། དགེ་བ་བྱས་པ། རྫུ་འཕྲུལ་ཆེན་པོ་མཐུ་ཆེན་པོས་མྱོང་བ་བཞིན་མྱོང་བར་གྱུར་ཏོ། །དེ་དག་གིས་ཀྱང་
[106b.2]དེ་ལ་ལྷོ་ཕྱོགས་ཀྱི་ལམ་དུ་མ་འགྲོ་ཤིག་ཅེས་བསྒོའོ། །དེ་ལྷོ་ཕྱོགས་ཀྱི་ལམ་དུ་མ་འགྲོ་ཤིག་ཅེས་བསྒོ་ན་ཇེ་ཐུར་འཐེན་ཏེ་འགྲོ་འདོད་ནས་ཇི་ཙམ་ཞིག་ནས་ལྷོ་ཕྱོགས་ཀྱི་ལམ་དུ་སོང་བ་དང་། དགའ་བ་ཅན་ཞེས་བྱ་བའི་གྲོང་ཁྱེར་མཐོང་ནས་དེའི་སྒོར་ཕྱིན་པ་དང་། དེ་ནས་ཡང་
[106b.3]ལྷའི་བུ་མོ་དེ་བས་ཀྱང་གཟུགས་ལེགས་པ། དེ་བས་ཀྱང་བལྟ་ན་སྡུག་པ། དེ་བས་ཀྱང་མཛེས་པ་བཅུ་དྲུག་བྱུང་སྟེ། དེ་དག་གིས་བུ་མོ་མཛའ་མོ་བདེ་བར་བྱོན་ཏམ། བུ་མོ་མཛའ་མོ་ཚུར་སྤྱོན། བདག་ཅག་གི་ཟས་ཀྱི་ཁང་པ་འདི་དང་། སྐོམ་གྱི་ཁང་པ་དང་། གོས་
[106b.4]ཀྱི་ཁང་པ་དང་། ཉལ་བའི་ཁང་པ་དང་། ནོར་བུ་དང་། མུ་ཏིག་དང་། བཻཌཱུརྱ་དང་། དུང་དང་། ཤེལ་དང་། བྱི་རུ་དང་། གསེར་དང་དངུལ་དག་གིས་གང་བ་ཡོད་ཀྱིས་ཚུར་སྤྱོན་ལྷན་ཅིག་བཞུགས་སོ་ཞེས་སྨྲས་ནས། དེ་དག་དང་ལྷན་ཅིག་ལོ་དུ་མ། ལོ་བརྒྱ་དུ་མ། ལོ་སྟོང་དུ་
[106b.5]མ། ལོ་བརྒྱ་སྟོང་དུ་མར་ཇི་ལྟར་སེམས་ཅན་བསོད་ནམས་བྱས་པ། དགེ་བ་བྱས་པ། རྫུ་འཕྲུལ་ཆེན་པོ། མཐུ་ཆེན་པོས་མྱོང་བར་གྱུར་པ་བཞིན་མྱོང་བར་གྱུར་ཏོ། །དེ་དག་གིས་ཀྱང་དེ་ལ་ལྷོ་ཕྱོགས་ཀྱི་ལམ་དུ་མ་འགྲོ་ཤིག་ཅེས་བསྒོའོ། །དེ་ལ་ལྷོ་ཕྱོགས་ཀྱི་ལམ་དུ་མ་
[106b.6]འགྲོ་ཤིག་བསྒོ་ཡང་ཇེ་ཐུར་འཐེན་ཅིང་འགྲོ་བར་འདོད་ནས་དེ་ཇི་ཙམ་ཞིག་ན་ལྷོ་ཕྱོགས་ཀྱི་ལམ་དུ་སོང་བ་དང་། བླ་མའི་ཚངས་པ་ཞེས་བྱ་བའི་ཁང་པ་བཟང་པོ་ཞིག་མཐོང་ནས་དེའི་སྒོར་འོངས་པ་དང་། དེའི་ནང་ནས་ལྷའི་བུ་མོ་དེ་བས་ཀྱང་གཟུགས་ལེགས་པ། དེ་བས་ཀྱང་བལྟ་
[106b.7]ན་སྡུག་པ། ཤིན་ཏུ་བཟང་མོ་སུམ་བཅུ་རྩ་གཉིས་ཤིག་བྱུང་ནས་དེ་དག་གིས་བུ་མོ་མཛའ་མོ་ཚུར་སྤྱོན། མཛའ་མོ་བདེ་བར་བྱོན་ཏམ། བདག་ཅག་གི་ཟས་ཀྱི་ཁང་པ་འདི་དང་། སྐོམ་གྱི་ཁང་པ་དང་། གོས་ཀྱི་ཁང་པ་དང་། ཉལ་བའི་ཁང་པ་དང་། ནོར་བུ་དང་། མུ་ཏིག་
[107a]
[107a.1]དང་། བཻཌཱུརྱ་དང་། དུང་དང་། ཤེལ་དང་། བྱི་རུ་དང་། གསེར་དང་། དངུལ་ལ་སོགས་པ་རྣམ་པ་སྣ་ཚོགས་ཀྱིས་གང་བ་ཡོད་ཀྱིས་ཚུར་སྤྱོན་ལྷན་ཅིག་ཏུ་བཞུགས་སོ་ཞེས་སྨྲས་ནས། དེ་དག་དང་ལྷན་ཅིག་ལོ་དུ་མ། ལོ་བརྒྱ་དུ་མ། ལོ་སྟོང་དུ་
[107a.2]མ། ལོ་བརྒྱ་སྟོང་དུ་མར་ཇི་ལྟར་སེམས་ཅན་བསོད་ནམས་བྱས་པ། དགེ་བ་བྱས་པ། མཐུ་ཆེན་པོ། རྫུ་འཕྲུལ་ཆེན་པོས་མྱོང་བ་བཞིན་མྱོང་བར་གྱུར་ཏོ། །དེ་དག་གིས་ཀྱང་ལྷོ་ཕྱོགས་ཀྱི་ལམ་དུ་མ་འགྲོ་ཤིག་ཅེས་བསྒོའོ། །དེ་ལྷོ་ཕྱོགས་ཀྱི་ལམ་དུ་མ་འགྲོ་ཤིག་ཅེས་བསྒོ་ཡང་
[107a.3]ཇེ་ཐུར་འཐེན་ཅིང་འགྲོ་བར་འདོད་ནས་ཇི་ཙམ་ཞིག་ན་ལྷོ་ཕྱོགས་ཀྱི་ལམ་དུ་སོང་ནས་དེ་ཕྱི་ཕྱིར་ཞིང་དད་པ་སྐྱེས་ཏེ། དེ་རིམ་གྱིས་ལྷོ་ཕྱོགས་སུ་སོང་བ་དང་། ལྕགས་ལས་བྱས་པའི་གྲོང་ཁྱེར་ཞིག་མཐོང་སྟེ་དེ་དེར་ཞུགས་སོ། །ཞུགས་མ་ཐག་ཏུ་དེའི་སྒོ་ཡང་སླར་བཅད་པར་གྱུར་
[107a.4]ཏོ། །དེ་ནས་ཡང་ནང་དུ་སོང་བ་དང་སྒོ་ཡང་དེ་བཞིན་དུ་བཅད་དོ། །དེ་ནས་ཡང་ནང་དུ་སོང་བ་དང་སྒོ་ཡང་བཅད་པར་གྱུར་ཏེ། ཇི་ཙམ་ན་སྐྱེས་བུ་རབ་ཏུ་ལུས་ཆེ་བ་ཞིག་དེ་ནས་བྱུང་སྟེ། དེའི་སྤྱི་བོ་ལ་ལྕགས་ཀྱི་འཁོར་ལོ་འབར་བ། རབ་ཏུ་འབར་བ། ཤིན་ཏུ་འབར་བ། མེ་ལྕེ་གཅིག་
[107a.5]ཏུ་གྱུར་པ་ཞིག་འཁོར་ཞིང་འདུག་སྟེ། དེའི་མགོ་ལས་རྣག་ཁྲག་བྱུང་བ་ནི་ཟས་སུ་ཟ་བར་མཐོང་ངོ་། །དེ་ནས་བུ་མོ་མཛའ་མོས་སྐྱེས་བུ་དེ་ལ་ཁྱོད་ཅིའི་ཕྱིར་དེ་ལྟར་གྱུར་ཅེས་དྲིས་པ་དང་། དེས་ངས་ནི་མ་ལ་གནོད་པ་བྱས་པའི་ཕྱིར་རོ། །ཞེས་སྐྱེས་བུ་དེས་དེ་སྐད་དུ་སྨྲས་
[107a.6]མ་ཐག་ཏུ་བུ་མོ་མཛའ་མོ་དེའི་ལས་ཀྱང་མངོན་དུ་སྨིན་པར་གྱུར་ཏེ། བདག་གིས་ཀྱང་མ་ལ་གནོད་པ་བྱས་ནས་དེའི་ལས་ཀྱིས་འདིར་ཁྲིད་དེ་འོངས་སོ་སྙམ་དུ་བསམས་པ་དང་། དེ་མ་ཐག་ཏུ་ནམ་མཁའ་ལས་སྒྲ་འདི་སྐད་དུ་གང་བཅིངས་པ་དེ་ནི་ཐར། གང་མ་བཅིངས་པ་
[107a.7]དེ་ནི་བཅིངས་པའོ་ཞེས་སྒྲ་དེ་བྱུང་མ་ཐག་ཏུ་སྐྱེས་བུ་དེའི་སྤྱི་བོ་ན་འཁོར་ལོ་ཡོད་པ་དེ་ནི་མེད་པར་གྱུར། བུ་མོ་མཛའ་མོའི་སྤྱི་བོར་འཁོར་ལོ་བྱུང་ངོ་། །དེ་ནས་བུ་མོ་མཛའ་མོ་རབ་ཏུ་སྡུག་བསྔལ་བར་སྐྱེས་བུ་དེས་མཐོང་ནས་ཚིགས་སུ་བཅད་དེ་སྨྲས་པ། རྟག་ཏུ་དགའ་
[107b]
[107b.1]དང་དྲེགས་བྱེད་ཅིང་། །སྐྱིད་པ་བྱེད་པ་བོར་བྱས་ཏེ། །ཚངས་པ་བླ་མའི་ཁང་པ་ནས། །ཅི་ཡི་ཕྱིར་ནི་ཁྱོད་འདིར་འོངས། །བུ་མོ་མཛའ་མོས་སྨྲས་པ། རྟག་ཏུ་དགའ་དང་དྲེགས་བྱེད་ཅིང་། །སྐྱིད་པ་བྱེད་པ་བོར་བྱས་ཏེ། །ཚངས་པ་བླ་མའི་ཁང་པ་ནས། །
[107b.2]འདིར་ནི་འོང་བར་འདོད་གྱུར་པ། །ཡུན་རིང་པོ་ཡི་ལས་ཀྱིས་གཉེར། །ལས་ཀྱིས་རིང་ནས་གཉེར་ནས་ཀྱང་། །གང་དུ་ལས་ཀྱིས་གཉེར་བ་དེར། །ལས་ཀྱང་རྣམ་པར་སྨིན་པར་གྱུར། །ལས་གང་རྣམ་པར་སྨིན་པས་ན། །འཁོར་ལོ་འབར་དང་རབ་འབར་བ། །
[107b.3]བདག་གི་སྲོག་ལ་གནོད་གྱུར་ཏེ། །ཀླད་ལ་འཁོར་ལོ་འབར་བར་གྱུར། །མི་དེས་སྨྲས་པ། ཁྱོད་ཀྱིས་ངན་པའི་སེམས་བསྐྱེད་དེ། །དཀའ་བ་བྱེད་པའི་མ་ཡི་མགོར། །ཁྱོད་ཀྱིས་རྡོག་པ་བརྒྱབ་པས་ན། །དེ་ཡི་ལས་ཀྱི་འབྲས་བུ་ཡིན། །བུ་མོ་མཛའ་
[107b.4]མོས་སྨྲས་པ། འཁོར་ལོ་འབར་བ་རབ་འབར་བ། །བདག་གི་སྲོག་ལ་གནོད་བྱེད་པ། །ལོ་གྲངས་སྟོང་ཕྲག་ཇི་སྲིད་དུ། །ང་ཡི་ཀླད་ན་འཁོར་བར་འགྱུར། །མི་དེས་སྨྲས་པ། ལོ་གྲངས་སྟོང་ཕྲག་དྲུག་བཅུ་དང་། །ལོ་གྲངས་བརྒྱ་ཡི་བར་དུ་ནི། །འབར་
[107b.5]བའི་ལྕགས་ཀྱི་འཁོར་ལོས་ཀྱང་། །ཁྱོད་ཀྱི་མགོ་ལ་འཇོག་པར་བྱེད། །དེ་ནས་བུ་མོ་མཛའ་མོ་དེས་མི་དེ་ལ་ཀྱེ་སྐྱེས་བུ་གཞན་དག་ཀྱང་འདིར་འོང་བ་ལྟ་ཡོད་དམ་ཞེས་སྨྲས་པ་དང་། མི་དེས་སྨྲས་པ། གང་གིས་ལས་འདི་ལྟ་བུ་བྱས་པ་དག་ནི་འདིར་འོང་བར་འགྱུར་
[107b.6]རོ། །དེ་ནས་བུ་མོ་མཛའ་མོ་སྡུག་བསྔལ་གྱིས་མངོན་དུ་གཟིར་བ་དང་། སེམས་ཅན་རྣམས་ལ་སྙིང་རྗེ་བ་བསྐྱེད་ནས་མི་དེ་ལ་འདི་སྐད་ཅེས་སྨྲས་སོ། །ཀྱེ་སྐྱེས་བུ་ངས་སེམས་ཅན་ཐམས་ཅད་ཀྱི་ཕྱིར་འཁོར་ལོ་འདི་མགོ་ལ་བཟོད་པར་བྱས། གཞན་གང་གིས་འདི་འདྲ་བའི་ལས་
[107b.7]བྱས་པ་དེ་དག་འདིར་མ་འོང་ཤིག་ཅེས་སྨྲས་མ་ཐག་ཏུ་བུ་མོ་མཛའ་མོ་བྱང་ཆུབ་སེམས་དཔའ་དེའི་མགོ་ལས་འཁོར་ལོ་དེ་ཤིང་ཏ་ལ་བདུན་ཙམ་དུ་ནམ་མཁའ་ལ་འཕགས་ནས་འདུག་པ་དང་། དེ་ཡང་དུས་འདས་ཏེ་དགའ་ལྡན་གནམ་གྱི་ལྷའི་ཁམས་སུ་སྐྱེས་སོ་ཞེས་བཅོམ་ལྡན་
[108a]
[108a.1]འདས་ཀྱིས་བཀའ་སྩལ་ཏོ། །དགེ་སློང་དག་ཇི་སྙམ་དུ་སེམས། དེའི་དུས་ན་བུ་མོ་མཛའ་མོ་ཞེས་བྱ་བ་དེ་ནི་ང་ཉིད་ཡིན་ཏེ། དེའི་ཚེ་ངས་ཚོང་བྱས་ཏེ། ཀཱར་ཥཱ་པ་ཎ་མ་ལ་བྱིན་པ་དེའི་ལས་ཀྱི་རྣམ་པར་སྨིན་པས་ནི་གྲོང་ཁྱེར་ཆེན་པོ་རྣམ་པ་བཞིར་རབ་ཏུ་བདེ་བ་
[108a.2]མྱོང་བར་གྱུར་ཏོ། །དེ་ནས་ངས་མ་ལ་གནོད་པ་ཅུང་ཟད་ཅིག་བྱས་པ་དེའི་ལས་ཀྱི་འབྲས་བུ་རྣམ་པར་སྨིན་པས་ནི་རྣམ་པ་འདི་ལྟ་བུའི་སྡུག་བསྔལ་མྱོང་བར་གྱུར་ཏོ། །དེ་ལྟ་བས་ན་དགེ་སློང་དག་དེ་བཞིན་དུ་བསླབ་པར་གྱིས་ཤིག །ཕ་དང་མ་ལ་ཕན་གདགས་པར་བྱའི། 
[108a.3]གནོད་པ་མ་བྱེད་ཅིག་དང་དེ་ལྟ་བུའི་གནོད་པ་མི་མྱོང་བར་འགྱུར་བ་ནི་ཇི་ལྟར་བུ་མོ་མཛའ་མོ་སོ་སོའི་སྐྱེ་བོའི་ཚེ་ན་མྱོང་བ་བཞིན་ཏེ། ཡོན་ཏན་མང་པོར་ཡང་འགྱུར་ཞིང་ད་ཡང་དེ་བཞིན་གཤེགས་པ་ཡིན་ཏེ། དགེ་སློང་དག་དེ་བཞིན་དུ་བསླབ་པར་བྱོས་ཤིག །དགེ་སློང་དག་དེ་
[108a.4]བས་ན་ཚུལ་ཁྲིམས་རབ་ཏུ་ཉམས་པར་གྱུར་ཀྱང་རྣམ་པ་ལྔ་ལ་ཉེ་གཡོག་བྱ་བར་གནང་སྟེ། ལྔ་གང་ཞེ་ན། ཕ་དང་། མ་དང་། མཁན་པོ་དང་། སློབ་དཔོན་དང་། ནད་པ་རྣམས་སོ། །གླེང་གཞི་ནི་མཉན་དུ་ཡོད་པ་ན་སྟེ། བཅོམ་ལྡན་འདས་ཀྱིས་དགེ་སློང་དག་ལ་བཀའ་
[108a.5]སྩལ་པ། དགེ་སློང་དག་ཉི་མ་ནི་ཤར། བྱ་རོག་ནི་ཟེར། ཞིང་པ་ནི་རྨོ་རྐོ་བྱེད། མ་ལུས་པར་རྐུ་བ་རྣམས་ནི་དུའོ། །དགེ་སློང་དག་དེ་ནི་དཔེར་བྱས་ཏེ། དོན་དེ་མི་ཤེས་པའི་ཕྱིར་དོན་དེ་ཡང་བསྟན་པར་བྱ་སྟེ། དགེ་སློང་དག་ཉི་མ་ཤར་ཅེས་བྱ་བ་ནི་དེ་བཞིན་གཤེགས་པ་ཡང་དག་
[108a.6]པར་རྫོགས་པའི་སངས་རྒྱས་ཀྱི་ཚིག་བླ་དགས་སོ། །བྱ་རོག་ཟེར་རོ་ཞེས་བྱ་བ་ནི་ཆོས་ཀྱི་སྣོད་གང་ཟག་རྣམས་ཀྱི་ཚིག་བླ་དགས་སོ། །ཞིང་པ་ཞིང་རྨེད་ཅེས་བྱ་བ་ནི་སྦྱིན་པར་བྱེད་པ་དང་། སྦྱིན་བདག་རྣམས་ཀྱི་ཚིག་བླ་དགས་སོ། །མ་ལུས་པར་རྐུ་བ་རྣམས་ནི་དུའོ་ཞེས་བྱ་བ་ནི་
[108a.7]བདུད་ཀྱི་འཁོར་གྱི་ཚིག་བླ་དགས་སོ། །དེ་ལྟ་བས་ན་དགེ་སློང་དག་སྟོན་པ་ནི་ཉན་ཐོས་དག་ལ་ཐུགས་བརྩེ་བས་ཐུགས་རྗེའི་དོན་སྟོན་པ། ཕན་པར་དགོངས་པ། ཐུགས་རྗེ་བཞིན་པས་ན་ཁྱོད་ལ་དོན་བྱས་ཀྱིས་ཁྱོད་ཀྱིས་ད་བྱ་བའི་རིགས་སོ། །དེ་འདི་ལྟར་དགོན་པ་དང་། 
[108b]
[108b.1]ཤིང་དྲུང་དང་། ཁང་སྟོང་དང་། རི་དང་། གྲོག་པོ་དང་། རི་ཕུག་དང་། སོག་མའི་ཕུང་པོ་དང་། བླ་གབ་མེད་པ་དང་། དུར་ཁྲོད་དང་། ནགས་ཚལ་གྱི་ཕྱོགས་དང་། བས་མཐར་གནས་པར་བྱ་སྟེ། དགེ་སློང་དག་བག་མེད་པར་མ་བྱེད་ཅིག །ཕྱིས་འགྱོད་པར་
[108b.2]གྱུར་ཏ་རེ། ངས་བསྟན་པ་འདི་ནི་ངས་རྗེས་སུ་བསྟན་པའོ། །བཅོམ་ལྡན་འདས་ཀྱིས་དགོན་པར་གནས་པར་གསུངས་པས་ན། ཕྱིས་འགྱོད་པར་གྱུར་ཏ་རེ། འདི་ནི་ངས་བསྟན་པའོ་ཞེས་གསུངས་པའི་བར་དུ་སྔ་མ་བཞིན་ནོ། །དགེ་སློང་དག་དགོན་པ་དང་། ནགས་
[108b.3]ཚལ་གྱི་ཕྱོགས་དང་། བས་མཐའ་ལ་གནས་ཤིང་བསམ་གཏན་བྱེད་པ་ལ་ཞུགས་སོ། །མཉན་དུ་ཡོད་པ་ན་ཁྱིམ་བདག་གཞན་ཞིག་གིས་དགོན་པ་ལ་གནས་པའི་དགེ་སློང་དག་གི་ཕྱིར་དགོན་པར་ཁྱིམ་བརྩིགས་ཏེ། ཇི་ཙམ་ཞིག་ན་བསོད་སྙོམས་པ་གཞན་ཞིག་གཞོངས་
[108b.4]སྤྱད་པ་སྤྱོད་ཅིང་མཉན་དུ་ཡོད་པར་ཕྱིན་ནས་དེ་ཡང་སླར་ཁྱིམ་དུ་འོངས་ཏེ་འདུག་པ་དང་། དེ་དུས་ཕྱི་ཞིག་ན་དེའི་སྐྲ་དང་ཁ་སྤུ་རིང་པོར་གྱུར་ནས་སྔ་དྲོའི་དུས་ན་ཤམ་ཐབས་བགོས་ཏེ། ལྷུང་བཟེད་དང་ཆོས་གོས་ཁྱེར་ཏེ་སོང་བ་དང་། དེ་ལ་ཁྱིམ་བདག་དེས་འཕགས་པ་སྐྲ་
[108b.5]དང་ཁ་སྤུ་རིང་ངོ་ཞེས་སྨྲས་པ་དང་། དེས་བཞིན་བཟངས་འབྲེག་མཁན་མེད་དོ་ཞེས་སྨྲས་ནས། ཁྱིམ་བདག་གིས་འཕགས་པ་དེ་ལྟར་ན་བཞུད་ཅིག་དང་། བདག་གིས་འབྲེག་མཁན་གཏང་ངོ་ཞེས་སྨྲས་པ་དང་། དེས་བསོད་སྙོམས་བསླངས་ནས་སླར་སོང་བ་དང་། 
[108b.6]དེས་འབྲེག་མཁན་ཡང་བཏང་ངོ་། །བསོད་སྙོམས་པ་དེ་རབ་ཏུ་ལེ་ལོ་ཅན་ཞིག་སྟེ། དེ་གདིང་བའི་སྟེང་དུ་འདུག་བཞིན་སྐྲ་བྲེགས་པ་དང་། སྐྲ་ཡང་གདིང་བའི་སྟེང་དུ་ལྷུང་བས་ཟད་པར་འདོར་མ་ནུས་སོ། །ཁྱིམ་བདག་དེས་བསམས་པ། འབྲེག་མཁན་ཁྱོད་སོང་ལ་དགེ་སློང་
[108b.7]དེའི་སྐྲ་དང་ཁ་སྤུ་དག་བྲེགས་སམ་མ་བྲེགས་ལྟོས་ཤིག་ཅེས་སྨྲས་པ་དང་། དེ་དེར་སོང་ངོ་། །སོང་ནས་གདིང་བའི་སྟེང་དུ་འདུག་པ་དང་། དེའི་གོས་ལ་སྐྲ་དག་ཆགས་ནས་ཁྱིམ་བདག་དེས་བསོད་སྙོམས་པ་དེ་ལ་མགུ་བ་དག་བྱས་ནས་སླར་ཁྱིམ་དུ་སོང་བ་དང་། དེའི་
[109a]
[109a.1]ཆུང་མས་ཇོ་བོའི་སྲས་ཅི་ཁྱོད་འབྲེག་མཁན་གྱི་ཁྱིམ་ན་འདུག་འདུག་གམ། དེས་གོས་ལ་བལྟས་ན་སྐྲ་ཆགས་ཤིང་འདུག་པ་མཐོང་ནས་དེས་བསམས་པ། བསོད་སྙོམས་པ་དེ་གདིང་བའི་སྟེང་དུ་འདུག་བཞིན་དུ་སྐྲ་མ་བྲེགས་གྲང་ཞེས་དེ་(བལྟར་,ལྟར་)་འགྲོའོ་
[109a.2]སྙམ་བསམས་ནས། དེར་སོང་སྟེ་བལྟས་པ་དང་། དེའི་གདིང་བ་སྐྲ་དག་གིས་གང་ཞིང་འདུག་པ་མཐོང་ནས། འཕགས་པ་གདིང་བའི་སྟེང་དུ་སྐྲ་མི་འབྲེག་པ་ཙམ་ཡང་མི་ཤེས་སམ་ཞེས་ཉེས་པ་ངོར་བརྗོད་པ་དང་། བསོད་སྙོམས་པ་དེ་གནོང་ནས་སྤ་གོང་སྟེ་ངོ་ཚ་ནས་ཅང་མི་
[109a.3]ཟེར་བར་འདུག་གོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ཁྱིམ་བདག་དེ་དག་འཕྱ་བ་ནི་ཡུས་ཏེ། དེ་བས་ན་དགེ་སློང་གདིང་བའི་སྟེང་ན་འདུག་ཅིང་སྐྲ་མ་འབྲེག་ཤིག ། 
[109a.4]བཅོམ་ལྡན་འདས་ཀྱིས་དགེ་སློང་དག་གདིང་བའི་སྟེང་ན་འདུག་ཅིང་སྐྲ་མ་འབྲེག་ཤིག་ཅེས་བཀའ་སྩལ་པ་དང་། དགེ་སློང་དག་གིས་གནས་ཁང་དང་། བཀད་ས་དང་། སྒོ་ཁང་དུ་སྐྲ་བྲེགས་ནས་དེ་ཉིད་ཉེས་པའི་དམིགས་སུ་གྱུར་ནས། བཅོམ་ལྡན་འདས་
[109a.5]ཀྱིས་བཀའ་སྩལ་པ། གང་དགེ་འདུན་གྱི་ཕྱག་དར་བྱེད་པའི་གནས་དེར་སྐྲ་མ་འབྲེག་ཤིག །བྲེགས་ན་འདས་པ་དང་བཅས་པར་འགྱུར་རོ། །བཅོམ་ལྡན་འདས་ཀྱིས་གང་དགེ་འདུན་གྱི་ཕྱག་དར་བྱ་བའི་གནས་དེར་སྐྲ་མ་འབྲེག་ཤིག་ཅེས་གསུངས་པ་དང་། དགེ་
[109a.6]སློང་ཁ་ཅིག་རྒས་ཤིང་འཁོགས་ལ་རིད་པར་གྱུར། ཁ་ཅིག་ནི་ན་བར་གྱུར་ཏེ། ཕྱི་རོལ་དུ་འགྲོ་མི་ནུས། མི་ན་བ་དག་ཀྱང་ཚ་ཞིང་ཆར་པ་བབ་པར་གྱུར་པ་དང་། དེ་དག་ཀྱང་ཕྱིར་འབྱུང་མི་ནུས་ནས་གནོད་པར་གྱུར་ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་
[109a.7]འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། གང་དགེ་སློང་དག་རྒས་ཤིང་འཁོགས་ལ་རིད་པར་གྱུར་པ་དང་། ན་སྟེ་མི་བདེ་བ་དག་ནི་སྔ་གང་དུ་སྐྲ་བྲེག་པར་གྱིས་ཤིག །མི་ན་བ་དག་ཚ་ཞིང་ཆར་པ་བབ་པར་གྱུར་ཏེ། ཕྱི་རོལ་དུ་འབྱུང་དུ་མི་
[109b]
[109b.1]བདེ་ན་དེ་ཡང་སྔ་གང་དུ་སྐྲ་བྲེག་པར་གྱིས་ཤིག །སའི་དངོས་པོ་ཐམས་ཅད་དུ་ཡང་ས་གཞི་བྱི་བདར་བྱ། ཡང་ན་ནི་བྱེད་དུ་ཆུག་ཤིག །སྐྲ་ནི་བསྡུས་ལ་ཕྱག་དར་ཁྲོད་དུ་བོར་ཅིག །སེན་མོ་གཅོད་པ་ཡང་གོ་རིམས་འདི་བཞིན་ནོ། །གང་མི་བདེ་བར་གྱུར་པ་དེ་
[109b.2]ལ་རྗེས་སུ་བཅས་ཀྱི་མི་བདེ་བ་མེད་པ་དེ་དག་ནི་དེ་ལྟར་མ་བྱེད་ཅིག །བྱེད་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། དེའི་ཚེ་ན་དགེ་སློང་ཞིག་ན་བར་གྱུར་ནས་དེས་རྩ་བ་དང་། སྡོང་བུ་དང་། འདབ་མ་དང་། འབྲས་བུ་རྣམས་
[109b.3]ཀྱི་སྨན་གྱིས་གསོས་ཀྱང་དེའི་ནད་སོས་པར་མ་གྱུར་ནས། ཇི་ཙམ་ཞིག་ན་སྨན་པ་གཙུག་ལག་ཁང་དུ་འོངས་པ་དང་། དེ་ལ་དགེ་སློང་དག་གིས་བཞིན་བཟངས་དགེ་སློང་འདི་འདྲ་བར་ན་བར་གྱུར་ན་སྨན་དཔྱད་ཀྱི་ཐབས་སྟོན་ཅེས་སྨྲས་པ་དང་། དེས་འཕགས་པ་ཕྱི་དྲོ་
[109b.4]ཕྱེ་ཟོ་ཤིག་དང་སོས་པར་འགྱུར་རོ་ཞེས་སྨྲས་པ་དང་། དེ་དག་གིས་བཞིན་བཟངས་ཕྱི་དྲོ་ཕྱེ་བཟའ་བར་བཅོམ་ལྡན་འདས་ཀྱིས་མ་གནང་ན་ངེད་ཅག་གིས་ཇི་ལྟར་ཕྱི་དྲོ་ཕྱེ་བཟའ་བར་བྱ་ཞེས་སྨྲས་པ་དང་། དེས་འཕགས་པ་ཁྱེད་ཅག་གི་སྟོན་པ་ནི་ཐུགས་རྗེ་ཅན་ཡིན་གྱིས་
[109b.5]གནང་བར་འགྱུར་རོ་ཞེས་སྨྲས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བ་ལང་རྒན་པོ་སོ་མེད་པ་དག་གིས་ནས་ཇི་ལྟར་ཟོས་པ་དེ་བཞིན་དུ་འབྱུང་བ་ཡོད་དེ། དེ་ལྟ་
[109b.6]བས་ན་རྗེས་སུ་གནང་བ་ནི་བ་ལང་རྒན་པོས་ཟོས་པའི་ནས་ལས་ཕྱེར་ཐོགས་ཏེ་བྱིན་ཅིག །དེ་ལ་ཐེ་ཚོམ་མ་བྱེད་ཅིག །དེ་ལ་ཕྱེ་དེ་བྱིན་ཀྱང་སོས་པར་མ་གྱུར་ནས། དགེ་སློང་དག་གིས་སྨན་པ་ལ་ཞིབ་ཏུ་སྨྲས་པ་དང་། དེས་འཕགས་པ་དག་དེ་ནི་རོ་ཡལ་བས་མི་ཕན་
[109b.7]ཏེ། ནས་གཞན་ལས་ཕྱེ་བྱོས་ལ་བྱིན་ཅིག་ཅེས་སྨྲས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་གཞན་གྱིས་མ་ཟོས་པའི་ནས་ལས་ཕྱེར་བྱོས་ཏེ་ཚགས་ཀྱིས་ཚོགས་ལ་བྱིན་
[110a]
[110a.1]ཅིག་ཅེས་བཀའ་སྩལ་པ་དང་། དགེ་སློང་དག་གིས་དེ་བཞིན་དུ་བྱིན་ཡང་སོས་པར་མ་གྱུར་ནས། དགེ་སློང་དག་གིས་སྨན་པ་ལ་ཞིབ་ཏུ་སྨྲས་པ་དང་། དེས་འཕགས་པ་འདེ་གུ་བྱོས་ལ་བྱིན་ཅིག་དང་སོས་པར་འགྱུར་རོ་ཞེས་སྨྲས་པ་དང་། དེ་ལྟར་
[110a.2]གྱུར་པ་དག་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་སྨན་པས་བསྒོ་ན་ཕྱེ་ལ་འདེ་གུ་བྱོས་ལ་བྱིན་ཅིག །དེ་བཞིན་དུ་ཕྱེ་ལས་ཟན་དུ་བྱས་པ་དང་། དེ་ཉིད་ཀྱང་རུང་སྟེ་ཐམས་ཅད་བྱིན་ཅིག །དེ་ལ་
[110a.3]ཐེ་ཚོམ་མ་བྱེད་ཅིག །གླེང་གཞི་ནི་མཉན་དུ་ཡོད་པ་ན་སྟེ། དེའི་ཚེ་མཉན་དུ་ཡོད་པ་ན་དགེ་སློང་གཞན་ཞིག་ན་བར་གྱུར་ནས། དེས་རྩ་བ་དང་། སྡོང་བུ་དང་། འདབ་མ་དང་འབྲས་བུའི་སྨན་རྣམས་ཀྱིས་གསོས་ཀྱང་སོས་པར་མ་གྱུར་ནས་ཕྱི་ཞིག་ན་སྨན་པ་གཙུག་ལག་
[110a.4]ཁང་དུ་འོངས་པ་དང་། དགེ་སློང་དག་གིས་དྲིས་པ། བཞིན་བཟངས་དགེ་སློང་འདི་ན་བའི་ཐབས་འདི་ལྟ་བུ་ཞིག་ན་སྨན་དཔྱད་སྟོན་ཅིག་ཅེས་སྨྲས་པ་དང་། དེས་འཕགས་པ་དག་ཕྱི་དྲོ་ཁུ་ཤ་བྱིན་ཅིག་དང་སོས་པར་འགྱུར་རོ་ཞེས་སྨྲས་པ་དང་། དེ་དག་གིས་
[110a.5]བཞིན་བཟངས་ཕྱི་དྲོ་ཟ་བར་བཅོམ་ལྡན་འདས་ཀྱིས་མ་གནང་ན་དེ་ལ་ཕྱི་དྲོ་ཁུ་ཤ་ཇི་ལྟར་བཟའ་ཞེས་སྨྲས་པ་དང་། དེས་འཕགས་པ་དག་ཁྱེད་ཀྱི་སྟོན་པ་ནི་ཐུགས་རྗེ་ཅན་ཡིན་གྱིས་གནང་བར་འགྱུར་རོ་ཞེས་སྨྲས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་
[110a.6]ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དྲེད་མོ་ཞེས་བྱ་བའི་སྲོག་ཆགས་ཞིག་ཡོད་དེ། དེས་ཤ་ཇི་ལྟར་ཟོས་པ་དེ་བཞིན་དུ་འབྱུང་གིས་དེ་ལྟ་བས་ན་རྗེས་སུ་གནང་བ་ནི་དྲེད་མོས་ཟོས་པའི་ཤ་ལས་ཁུ་ཤར་བྱོས་ཏེ་བྱིན་ཅིག ། 
[110a.7]དེ་ལ་ཐེ་ཚོམ་མ་བྱེད་ཅིག །དེ་དག་གིས་དྲེད་མོས་ཟོས་པའི་ཤ་ལས་ཁུ་ཤར་བྱས་ཏེ་བྱིན་ཡང་སོས་པར་མ་གྱུར་ནས། དགེ་སློང་དག་གིས་སྨན་པ་ལ་ཞིབ་ཏུ་སྨྲས་པ་དང་། དེས་འཕགས་པ་དག་དེ་ནི་རོ་ཡལ་ཟིན་པས་ཤ་སར་པ་ལས་བྱས་པ་བྱིན་ཅིག་དང་སོས་
[110b]
[110b.1]པར་འགྱུར་རོ་ཞེས་སྨྲས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་སྨན་པས་ཤ་སར་པ་ལས་ཁུ་ཤར་བྱོས་ལ་བྱིན་ཅིག་ཅེས་བསྒོ་ན་ནི་དེ་ལྟ་བས་ན་རྗེས་སུ་གནང་བ་ནི་ཤ་སར་པ་ལས་
[110b.2]ཁུ་ཤར་གྱིས་ལ་དར་གྱིས་ཚོགས་ཏེ་བྱིན་ཅིག །དགེ་སློང་དག་གིས་དེ་བཞིན་དུ་བྱིན་ཡང་སོས་པར་མ་གྱུར་ནས། དགེ་སློང་དག་གིས་སྨན་པ་ལ་ཞིབ་ཏུ་སྨྲས་པ་དང་། དེས་འཕགས་པ་དག་སྣག་ཚོགས་བྱོས་ལ་བྱིན་ཅིག་ཅེས་སྨྲས་པ་དང་། དེ་ལྟར་གྱུར་པ་དགེ་
[110b.3]སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་སྨན་པས་སྣག་ཚོགས་བྱིན་ཅིག་ཅེས་བསྒོ་ན་ནི་བྱིན་ཅིག །དེ་ལ་སོགས་ཏེ་གཏུབས་པ་དང་། སྐམ་པོ་ཐམས་ཅད་ཀྱང་བྱིན་ཅིག །དེ་ལ་ཐེ་ཚོམ་མ་བྱེད་
[110b.4]ཅིག །གླེང་གཞིའི་སྒོ་གསུམ་པའི་མདོའི་ཚིགས་སུ་བཅད་པ་གསུམ་པའོ།། །།མདོར་ན། དུད་པ་བཏུང་དང་སེང་རས་དང་། །སྣར་བླུགས་པ་དང་ཕོར་བུ་དང་། །ཁབ་རལ་དང་ནི་མིག་བྱུག་པ། །དྲང་སྲོང་ཆེན་པོས་གནང་བའོ། །སངས་རྒྱས་བཅོམ་ལྡན་
[110b.5]འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བཅོམ་ལྡན་འདས་ཀྱིས་དུད་པ་བཏུང་བའི་སྦུབ་བུ་ཆོངས་ཤིག་ཅེས་གསུངས་ན། ཇི་ལྟ་བུ་
[110b.6]བཅང་བར་བགྱི། ཨུ་པཱ་ལི་རིན་པོ་ཆེ་ལས་བྱས་པ་མ་གཏོགས་སོ། །བཙུན་པ་བཅོམ་ལྡན་འདས་ཀྱིས་སེང་རས་ཆོངས་ཤིག་ཅེས་གསུངས་ན། ཇི་ལྟ་བུ་བཅང་བར་བགྱི། བལ་ལས་བྱས་པ་དང་། ཟར་མ་ལས་བྱས་པ་དང་། རས་ལས་བྱས་པའོ། །བཙུན་པ་བཅོམ་
[110b.7]ལྡན་འདས་ཀྱིས་སྣའི་ནང་དུ་བླུགས་པ་ཆོངས་ཤིག་ཅེས་གསུངས་ན་ཇི་ལྟ་བུ་བཅང་བར་བགྱི། ཨུ་པཱ་ལི་རིན་པོ་ཆེ་ལས་བྱས་པ་མ་གཏོགས་སོ། །བཙུན་པ་བཅོམ་ལྡན་འདས་ཀྱིས་རྗེས་བཞིན་བཏུང་བའི་ཕོར་བུ་ཆོངས་ཤིག་ཅེས་གསུངས་ན། ཇི་ལྟ་བུ་བཅང་བར་བགྱི། 
[111a]
[111a.1]ཨུ་པཱ་ལི་དེ་ནི་རིན་པོ་ཆེ་མ་གཏོགས་པའོ། །བཙུན་པ་བཅོམ་ལྡན་འདས་ཀྱིས་ཁབ་རལ་ཆོངས་ཤིག་ཅེས་གསུངས་ན། ཇི་ལྟ་བུ་བཅང་བར་བགྱི། ཨུ་པཱ་ལི་དེ་ནི་རིན་པོ་ཆེ་ལས་བྱས་པ་མ་གཏོགས་སོ། །བཙུན་པ་བཅོམ་ལྡན་འདས་ཀྱིས་མིག་བྱུག་
[111a.2]པའི་སྨན་གྱི་སྣོད་ཆོངས་ཤིག་ཅེས་གསུངས་ན། ཇི་ལྟ་བུ་བཅང་བར་བགྱི། ཨུ་པཱ་ལི་དེ་ནི་རིན་པོ་ཆེ་ལས་བྱས་པ་མ་གཏོགས་པའོ། །གླེང་གཞིའི་སྒོ་གསུམ་པའི་མདོའི་ཚིགས་སུ་བཅད་པ་བཞི་པའོ།། །།མདོར་ན། ཕོར་བུ་དང་ཡང་སྐུད་རིས་དང་། །
[111a.3]རྐང་གནས་པ་དང་རྐང་རྟེན་དང་། །བཀྲུ་སྨན་དག་དང་རྔན་པ་དང་། །ཤི་བར་གྱུར་པའི་ཆོས་གོས་སོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སངས་རྒྱས་བཅོམ་ལྡན་འདས་ལ་
[111a.4]ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བཅོམ་ལྡན་འདས་ཀྱིས་སྨན་གྱི་ཕོར་བུ་ཆོངས་ཤིག་ཅེས་གསུངས་ན། ཇི་ལྟ་བུ་བཅང་བར་བགྱི། ཨུ་པཱ་ལི་དེ་ནི་རིན་པོ་ཆེ་ལས་བྱས་པ་མ་གཏོགས་པའོ། །བཙུན་པ་བཅོམ་ལྡན་འདས་ཀྱིས་སྐུད་རིས་ཆོངས་ཤིག་ཅེས་
[111a.5]གསུངས་ན། ཇི་ལྟ་བུ་བཅང་བར་བགྱི། ཨུ་པཱ་ལི་སྐུད་པ་བདུན་ལས་བྱས་པ་སྟེ། བལ་དང་། ལྡུམ་བུ་ཤ་ན་ཀ་དང་། རས་བལ་དང་། གསོ་མ་དང་། རྩྭ་དུ་གུ་ལ་དང་། ལྡུམ་བུ་ཀོ་ཏམ་པ་དང་། སྲིན་བལ་གྱི་སྐུད་པ་ལས་བྱས་པའོ། །བཙུན་པ་བཅོམ་ལྡན་
[111a.6]འདས་ཀྱིས་རྐང་རྟེན་ཆོངས་ཤིག་ཅེས་གསུངས་ན། ཇི་ལྟ་བུ་བཅང་བར་བགྱི། ཨུ་པཱ་ལི་དེ་ནི་རིན་པོ་ཆེ་ལས་བྱས་པ་མ་གཏོགས་པའོ། །བཙུན་པ་བཅོམ་ལྡན་འདས་ཀྱིས་ཁྲི་དང་རྐང་རྟེན་ཆོངས་ཤིག་ཅེས་གསུངས་ན། ཇི་ལྟ་བུ་བཅང་བར་བགྱི། ཨུ་པཱ་ལི་དེ་ནི་རིན་པོ་
[111a.7]ཆེ་ལས་བྱས་པ་མ་གཏོགས་པའོ། །གླེང་གཞི་ནི་མཉན་དུ་ཡོད་པ་ན་སྟེ། མཉན་དུ་ཡོད་པ་ན་ཁྱིམ་བདག་གཞན་ཞིག་ན་བར་གྱུར་ནས་དེས་སྨན་པ་ལ་དྲིས་པ་བཞིན་བཟངས་བདག་ནད་འདི་འདྲ་བ་ཞིག་གིས་བཏབ་ན་སྨན་དཔྱད་ཀྱི་ཐབས་སྟོན་ཅིག་ཅེས་སྨྲས་པ་དང་། དེས་
[111b]
[111b.1]ཁྱིམ་བདག་སྣུམ་བག་སྔར་ཟོ་ཤིག་དང་ཕྱིས་བཀྲུ་སྨན་གཏང་ངོ་ཞེས་སྨྲས་པ་དང་། དེ་སྣུམ་བག་ཟ་བ་ལ་ཞུགས་སོ། །ཇི་ཙམ་ཞིག་ན་དེའི་གྲོང་དུ་ཉེ་བར་འགྲོ་བའི་དགེ་སློང་དེར་འོངས་ནས་དེས་ཁྱིམ་བདག་ཅི་བྱེད་ཅིང་འདུག་ཅེས་སྨྲས་པ་དང་། དེས་ཇི་ལྟར་གྱུར་པ་ཞིབ་
[111b.2]ཏུ་སྨྲས་སོ། །དེས་ཁྱིམ་བདག་ཁོ་བོ་བཀྲུ་སྨན་གཏོང་བ་རབ་ཏུ་མཁས་ཀྱིས་སྨན་པ་ལ་སྦྱིན་པ་དེ་ཁོ་བོ་ལ་བྱིན་ཅིག་དང་། ངས་ཁྱོད་ལ་བཀྲུ་སྨན་བཏང་ངོ་ཞེས་སྨྲས་པ་དང་། ཁྱིམ་བདག་དེས་ལེགས་ཀྱིས་དེ་བཞིན་དུ་བགྱིའོ་ཞེས་སྨྲས་ནས་དེས་དེ་བཀྲུ་
[111b.3]སྨན་བཏང་ནས་གཙུག་ལག་ཁང་དུ་ལངས་ཏེ་སོང་ངོ་། །ཁྱིམ་བདག་དེའི་བཀྲུ་སྨན་མཆོད་ནས་དེའི་ཉེ་དུ་དག་སོང་སྟེ་སྨན་པ་ལ་དྲིས་པ། ཁྱིམ་བདག་དེ་བཀྲུ་སྨན་མཆོད་ན་ཐབས་ཇི་ལྟ་བུར་བགྱི་ཞེས་སྨྲས་པ་དང་། དེ་ལ་བཀྲུ་སྨན་སུས་བླུད། དེ་དག་གིས་
[111b.4]འཕགས་པ་འདི་ཞེས་བྱ་བས་བླུད་དོ་ཞེས་སྨྲས་པ་དང་། དེ་ཁྲོས་ནས་དེ་ཉིད་ཀྱི་གན་དུ་སོང་ལ་དྲིས་ཤིག་ཅེས་སྨྲས་སོ། །དེ་དག་གིས་དེ་དེའུ་ཤི་བ་ལས་སོས་ནས་དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་
[111b.5]ཀྱིས་བཀའ་སྩལ་པ། དེ་ལྟ་བས་ན་དགེ་སློང་དག་གིས་རྔན་པ་ལེན་ཅིང་སྨན་མ་གཏོང་ཤིག །དེ་སྟེ་བཀྲུ་སྨན་བཏང་ན་ཡང་གུད་དུ་མ་འགྲོ་ཤིག །དེ་འདྲ་བའི་རྐྱེན་ཅིག་བྱུང་ན་ཡང་སྨན་དཔྱད་སྟོན་ལ་སོང་ཤིག །དེ་བཞིན་དུ་མ་བྱས་པར་སོང་ན་ཡང་འདས་པ་དང་
[111b.6]བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། ནོར་བདག་གིས་ནོར་ཆགས་པ་བཟུང་སྟེ། དེས་དེ་ལ་དུས་འདི་ཙམ་ཞིག་ན་བྱིན་ཅིག་ཅེས་དུས་བཏབ་ནས་བཏང་ངོ་། །དེས་བསམས་པ། དེ་ལྟར་དུས་བཏབ་ཏུ་ཟིན་ཀྱང་ངས་དུས་བཞིན་དུ་གཞལ་བར་
[111b.7]མི་ནུས་ཀྱིས་ཇི་ནས་དུས་ལ་བབ་ན་བྲོས་ཏེ་འགྲོའོ་སྙམ་དུ་བསམས་སོ། །ཕྱིས་ཡང་བསམས་པ། ཡུལ་དང་བྲལ་ཏེ་འགྲོ་བ་ཡང་རབ་ཏུ་སྡུག་བསྔལ་གྱིས་ཇི་ནས་ནོར་བདག་དེ་གསད་དོ་སྙམ་བསམས་ནས་དེ་ཛེ་ཏའི་ཚལ་དུ་འགྲོ་བའི་ལམ་དུ་དེས་དེ་བསད་དོ། །ཇི་ཙམ་
[112a]
[112a.1]ཞིག་ན་དྲུག་སྡེ་དག་གིས་དེ་མཐོང་ནས་དེ་དག་གིས་བསམས་པ། བདག་ཅག་གིས་ཕྱག་དར་ཁྲོད་ཀྱི་གོས་རྙེད་དོ་སྙམ་བསམས་ནས། དེས་བཤུ་བར་བརྩམས་པ་དང་། དེའི་གཉེན་དག་གནས་དེར་འོངས་ནས་དེ་དག་གིས་དེ་མཐོང་སྟེ་ངུ་བ་ལ་
[112a.2]ཞུགས་ནས་ཁྱེད་ཅག་གིས་བསད་དོ་ཞེས་སྨྲས་པ་དང་། དེ་དག་གིས་ངེད་ཀྱིས་ནི་མ་བསད་ཀྱི་གདོན་མི་ཟ་བར་དགྲས་བསད་དོ་ཞེས་སྨྲས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། 
[112a.3]དགེ་སློང་དག་དེའི་གཉེན་རྣམས་དོགས་པ་སྐྱེས་པ་ནི་ཡུས་ཏེ། དེ་བས་ན་དགེ་སློང་དག་གིས་དེ་འདྲ་བའི་ཕྱག་དར་ཁྲོད་ནི་མ་ལེན་ཅིག །གང་གི་ཚེ་ན་སྐྱེ་བོ་མང་པོ་དག་གིས་རྟོགས་པར་གྱུར་པ་དེའི་ཚེ་ན་བླང་བར་བྱ་སྟེ། དེ་ལྟར་མ་བྱས་ན་འདས་པ་དང་བཅས་པར་འགྱུར་
[112a.4]རོ། །གླེང་གཞིའི་སྒོ་གསུམ་པའི་མདོའི་ཚིགས་སུ་བཅད་པ་ལྔ་པའོ།། །།འདུལ་བ་གཞུང་དམ་པ། བམ་པོ་སུམ་བཅུ་རྩ་ལྔ་པ། མདོར་ན། ལྕགས་ཀྱི་གོང་བུ་གཟར་བུ་དང་། །རྒྱབ་ཁུར་རྐེད་པ་མགོ་བོ་དང་། །ཕ་དང་མ་ལ་གོས་དང་
[112a.5]ཟས། །སྤུ་ཅན་ཆོས་གོས་གསུམ་པའོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བཅོམ་ལྡན་
[112a.6]འདས་ཀྱིས་ལྕགས་ཀྱི་གོང་བུ་ལྕགས་ཐག་གིས་ཐོགས་ཤིག་ཅེས་གསུངས་ན། ལྕགས་ཐག་ཇི་ལྟ་བུར་གདགས་པར་བགྱི། ཨུ་པཱ་ལི་དེ་ནི་རིན་པོ་ཆེ་ལས་བྱས་པ་མ་གཏོགས་པའོ། །བཙུན་པ་བཅོམ་ལྡན་འདས་ཀྱིས་སྨན་གྱི་གཟར་བུ་ཆོངས་ཤིག་ཅེས་གསུངས་ན། 
[112a.7]ཇི་ལྟ་བུ་བཅང་བར་བགྱི། ཨུ་པཱ་ལི་དེ་ནི་རིན་པོ་ཆེ་ལས་བྱས་པ་མ་གཏོགས་པའོ། །བཙུན་པ་བཅོམ་ལྡན་འདས་ཀྱིས་དགེ་སློང་དག་རྒྱབ་དང་རྐེད་པ་དང་མགོ་ལ་ཁུར་མ་ཁྱེར་ཅིག་ཅེས་གསུངས་ན། བཙུན་པ་དགེ་སློང་མ་དག་གིས་ཀྱང་རྒྱབ་དང་རྐེད་པ་དང་མགོ་ལ་ཁུར་མི་བཀུར་བར་
[112b]
[112b.1]བགྱིའམ། ཨུ་པཱ་ལི་དགེ་སློང་མ་དག་གིས་ཀྱང་རྒྱབ་དང་རྐེད་པ་དང་མགོ་ལ་ཁུར་མ་ཁྱེར་ཅིག །དེ་སྟེ་(ཁྱར་,ཁྱེར་)ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། མཉན་དུ་ཡོད་པ་ན་ཁྱིམ་བདག་གཞན་ཞིག་གིས་རིགས་མཉམ་པ་ལས་ཆུང་
[112b.2]མ་ཞིག་བླངས་ཏེ། དེ་དང་ལྷན་ཅིག་རྩེ་དགའ་ཡོངས་སུ་སྤྱོད་དོ། །དེ་དང་ལྷན་ཅིག་ཏུ་རྩེ་དགའ་ཡོངས་སུ་སྤྱད་ནས་དུས་ཕྱི་ཞིག་ན་དེའི་ཆུང་མ་སེམས་ཅན་དང་ལྡན་པར་གྱུར་ནས། དེ་ཟླ་བ་བརྒྱད་དམ་དགུ་ལོན་པ་དང་། དེ་ལ་བུ་གཟུགས་ལེགས་པ་བལྟ་ན་སྡུག་པ། 
[112b.3]བཟང་བ། ཡན་ལག་ཐམས་ཅད་དང་ལྡན་པའི་ཁྱེའུ་ཞིག་བཙས་ཏེ། དེ་དག་གིས་སྐྱེས་པའི་སྐྱེས་སྟོན་ཆེན་པོ་བྱས་ནས་མིང་བཏགས་སོ། །དེ་བསྲིངས་བསྐྱེད་དེ་ཆེར་གྱུར་པ་དང་། ཇི་ཙམ་དུས་ཕྱི་ཞིག་ན་ཕ་མ་ལ་མ་གསོལ་བར་བཅོམ་ལྡན་འདས་ཀྱི་བསྟན་པ་ལ་
[112b.4]རབ་ཏུ་བྱུང་ངོ་། །དེ་སྔ་དྲོ་ཤམ་ཐབས་བགོས་ནས་ལྷུང་བཟེད་དང་ཆོས་གོས་ཁྱེར་ཏེ་མཉན་དུ་ཡོད་པར་བསོད་སྙོམས་ལ་ཞུགས་པ་དང་། དེའི་ཕ་རྒན་པོས་མཐོང་ནས་བུ་ཁྱོད་རབ་ཏུ་བྱུང་ན་ངེད་ཅག་སུས་གསོ་བར་འགྱུར་ཞེས་སྨྲས་པ་དང་། དེ་སྤ་གོང་ནས་ཅང་མི་སྨྲ་
[112b.5]བར་གྱུར་ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ཕ་དང་མ་ནི་བུའི་དཀའ་བ་བྱེད་པ་ཡིན་ཏེ། དེ་ལྟ་བས་ན་བུ་རབ་ཏུ་བྱུང་ཡང་ཕ་མ་གཉིས་ཀྱི་བཟའ་བ་དང་བགོ་བ་དག་
[112b.6]སྦྱོར་བར་རྗེས་སུ་གནང་ངོ་། །བཅོམ་ལྡན་འདས་ཀྱིས་རབ་ཏུ་བྱུང་ཡང་ཕ་མ་གཉིས་ཀྱི་བཟའ་བ་དང་བགོ་བ་དག་སྦྱོར་ཅིག་ཅེས་གསུངས་པ་དང་། དགེ་སློང་དག་གིས་ཇི་ལྟར་སྦྱར་བ་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། གང་ལྷུང་བཟེད་དང་ཆོས་
[112b.7]གོས་ལྷག་པར་གྱུར་པ་དེས་སྦྱར་བར་བྱོས་ཤིག །དེ་སྟེ་མེད་ན་སྦྱིན་བདག་ལས་སློངས་ཏེ་སྦྱོར་ཅིག །དེ་སྟེ་དགེ་འདུན་དུ་གཏོགས་ལ་དགེ་འདུན་གྱི་རྙེད་པ་དབང་བར་གྱུར་ན་དེའི་ཕྱེད་བྱིན་ཅིག །དེ་སྟེ་བསོད་སྙོམས་པ་ཞིག་ན་བསོད་སྙོམས་ཀྱི་ཕྱེད་སྦྱིན་པར་གྱིས་
[113a]
[113a.1]ཤིག །དེ་ལྟར་མ་བྱས་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། མཉན་དུ་ཡོད་པ་ནས་མི་རིང་བ་ཞིག་ན་རི་བྲགས་ཀྱི་གྲོང་ཞིག་ཡོད་དེ། རི་བྲགས་ཀྱི་གྲོང་དེ་ན་གཙུག་ལག་ཁང་ཞིག་ཡོད་པ་དེའི་ནང་ན་རྒན་
[113a.2]ཞུགས་གཞན་ཞིག་གནས་ཏེ། དེ་ནས་དུས་ཕྱི་ཞིག་ན་མཆོད་རྟེན་ལ་ཕྱག་འཚལ་བའི་ཕྱིར་མཉན་དུ་ཡོད་པར་སོང་ངོ་། །དྲུག་སྡེ་རྣམས་ནི་ཆོས་ཀྱིས་ཀྱང་དྲུག་སྡེའི་ནང་ན་གཅིག་གིས་ནི་ཛེ་ཏའི་ཚལ་གྱི་སྒོ་སྲུང་བས་ན་ཚེ་དང་ལྡན་པ་ཉེ་དགའ་བོ་སྒོ་ན་འདུག་པ་དེས་མགོ་
[113a.3]དཀར་ལ་སྨིན་མ་རིང་བ་ཞིག་རྒྱང་རིང་པོ་ནས་འོང་བ་མཐོང་ནས་དེས་བསམས་པ། དགེ་སློང་གནས་བརྟན་གང་ཞིག་འདིར་འོང་བསུར་འགྲོའམ་སྙམ་བསམས་ཏེ། དེ་སྔར་སོང་བ་དང་། དེས་གནས་བརྟན་བདེ་བར་འོངས་སམ་ཞེས་སྨྲས་སོ། །དེས་སློབ་དཔོན་ཕྱག་
[113a.4]འཚལ་ལོ། །ཕྱག་འཚལ་ལོ་ཞེས་སྨྲས་པ་དང་། ཚེ་དང་ལྡན་པ་ཉེ་དགའ་བོས་བསམས་པ། རྒན་ཞུགས་འདིས་སློབ་དཔོན་ཡང་མི་ཤེས། མཁན་པོ་ཡང་མི་ཤེས་པར་རིག་ནས་དེས་རྒན་ཞུགས་ཚུར་ཤོག །གཙུག་ལག་ཁང་དུ་འདོང་ངོ་ཞེས་སྨྲས་སོ། །དེས་
[113a.5]གཙུག་ལག་ཁང་དུ་ཁྲིད་ནས་ངལ་བསོར་བཅུག་པ་དང་། དེ་ཅུང་ཟད་ཅིག་འདུག་ནས་སློབ་དཔོན་བདག་ནི་མཆོད་རྟེན་ལ་ཕྱག་འཚལ་དུ་མཆིའོ་ཞེས་སྨྲས་པ་དང་། ཉེ་དགའ་བོས་སྡོད་ཅིག་དང་འདུ་བའི་དུས་ལ་བབ་པ་དང་བྱའོ་ཞེས་སྨྲས་པ་དང་། དེས་སློབ་དཔོན་
[113a.6]བདག་གིས་ཆོས་གོས་གསུམ་ག་ཡང་ཁྱེར་ཏེ་མ་འོངས་པས་འགྲོའོ་ཞེས་སྨྲས་པ་དང་། ཉེ་དགའ་བོས་རྒན་ཞུགས་སྡོད་ཅིག་དང་། འདིར་ཆོས་གོས་གསུམ་བྱིན་གྱིས་བརླབ་པར་བྱའོ་ཞེས་སྨྲས་ནས། ཇི་ཙམ་ན་འདུས་པར་གྱུར་པ་དང་། དེས་དེ་ལ་པར་ཐང་ནི་མཐང་
[113a.7]གོས་སུ་བྱིན་གྱིས་བརླབས། ལ་བ་ནི་སྟོད་གཡོགས་སུ་བྱིན་གྱིས་བརླབས། བེའུ་རས་ནི་སྦྱར་མར་བྱིན་གྱིས་བརླབས་ཏེ། དེ་ནས་ལ་བ་དང་བེའུ་རས་གཉིས་ཕྲག་པ་ལ་བཞག་ནས་པར་ཐང་གིས་དཀྲིས་པའི་སྟེང་དུ་ཐེ་གུས་དཀྲིས་ཏེ་དམ་དུ་བཅིངས་ནས་དེ་ནས་འདུས་པའི་
[113b]
[113b.1]ནང་དུ་བཏང་བ་དང་། དགེ་སློང་དག་གིས་མཐོང་ནས། དགེ་སློང་ཀུན་ཏུ་བཅིངས་པ་ཁ་ཅིག་ནི་ཉེས་པ་ངོར་བརྗོད་དོ། །ཁ་ཅིག་གིས་ནི་རྒན་ཞུགས་ཕ་བི་ཅིའི་ཕྱིར་སྨྱོན་ཐབས་བྱེད་ཅེས་སྨྲས་པ་དང་། དེས་ཚེ་དང་ལྡན་པ་དག་འདི་ནི་ཁོ་བོའི་ཆོས་གོས་གསུམ་ཡིན་
[113b.2]ཏེ། ཁོ་བོ་ནི་གློ་བུར་དུ་འོངས་ན་གང་དུ་གཞག་ཅེས་སྨྲས་པ་དང་། དེ་དག་གིས་ཆོས་གོས་གསུམ་དེ་འདྲ་བ་ཡིན་ནམ་ཞེས་སྨྲས་པ་དང་། དེས་གང་ལ་མེད་པ་དེ་ཅི་འདྲ་བར་འགྱུར་ཞེས་སྨྲས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་
[113b.3]དང་། བཅོམ་ལྡན་འདས་ཀྱིས་བཀའ་སྩལ་པ། གང་ཉེས་པའི་དམིགས་སུ་གྱུར་པ་དེ་ནི་དགེ་སློང་དག་གིས་སྤུ་རིང་པོ་ལས་ཆོས་གོས་གསུམ་དུ་བྱིན་གྱིས་བརླབས་པ་སྟེ། དེ་ལྟ་བས་ན་དགེ་སློང་དག་གིས་སྤུ་རིང་པོ་ལས་ཆོས་གོས་གསུམ་དུ་བྱིན་གྱིས་བརླབ་པར་མི་
[113b.4]གནང་བར་དགོངས་ནས་བཀའ་སྩལ་པ། དགེ་སློང་དག་དགེ་སློང་རྣམས་ཉེས་པ་ངོར་བརྗོད་པ་ནི་ཡུས་ཏེ། ཉེས་པའི་དམིགས་སུ་གྱུར་པ་དེ་ནི་སྤུ་རིང་པོ་ལས་ཆོས་གོས་གསུམ་དུ་བྱིན་གྱིས་བརླབས་པ་སྟེ། དེ་ལྟ་བས་ན་དགེ་སློང་དག་སྤུ་རིང་པོ་ལས་ཆོས་གོས་གསུམ་
[113b.5]བྱིན་གྱིས་མ་བརླབ་ཤིག །དེ་སྟེ་བྱིན་གྱིས་བརླབས་ན་འདས་པ་དང་བཅས་པར་འགྱུར་རོ། །བཅོམ་ལྡན་འདས་ཀྱིས་དགེ་སློང་དག་སྤུ་རིང་པོ་ལས་ཆོས་གོས་གསུམ་དུ་བྱིན་གྱིས་མ་བརླབ་ཤིག་ཅེས་གསུངས་པ་དང་། དད་པའི་བྲམ་ཟེ་དང་ཁྱིམ་བདག་གིས་ལ་བ་དང་ཕྲུག་
[113b.6]སྟན་དང་བེའུ་རས་དག་ཕུལ་བ་དང་། དགེ་སློང་དག་ཐེ་ཚོམ་སྐྱེས་ནས་མ་བླངས་པ་དང་། དེས་འཕགས་པ་དག་ནམ་སངས་རྒྱས་བཅོམ་ལྡན་འདས་འཇིག་རྟེན་དུ་མི་འབྱུང་བའི་ཚེ་ན་ནི་མུ་སྟེགས་ཅན་དག་ཡོན་གནས་ལགས་ན། ད་ནི་སངས་རྒྱས་བཅོམ་ལྡན་འདས་འཇིག་
[113b.7]རྟེན་དུ་བྱུང་བས་ཁྱེད་ཅག་ཡོན་གནས་ཡིན་ཏེ། ད་ཁྱེད་ཀྱིས་མ་བླངས་ན་བདག་ཅག་གི་དགེ་བའི་ཟོང་མེད་བཞིན་དུ་འཇིག་རྟེན་ཕ་རོལ་དུ་ཇི་ལྟར་འགྲོ་ཞེས་སྨྲས་པ་དང་། དེ་དག་ཅང་མི་ཟེར་བར་གྱུར་ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་
[114a]
[114a.1]གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དད་པའི་བྲམ་ཟེ་དང་ཁྱིམ་བདག་ཟེར་བ་ནི་བདེན་ཏེ། དེ་ལྟ་བས་ན་ངས་རྗེས་སུ་གནང་གིས་ལོང་ལ་སྤུ་ཐུང་རྣམས་ནི་ལྷག་པའི་གོས་སུ་བྱིན་གྱིས་རློབས་ཤིག །སྤུ་རིང་པོ་
[114a.2]རྣམས་ནི་ཡོན་བདག་གིར་བྱིན་གྱིས་རློབས་ལ་བཅང་བར་གྱིས་ཤིག །གླེང་གཞིའི་སྒོ་གསུམ་པའི་མདོའི་ཚིགས་སུ་བཅད་པ་དྲུག་པའོ།། །།མདོར་ན། དབུ་དང་སེན་མོའི་མཆོད་རྟེན་དང་། །ཁ་དོག་དཀར་པོ་མར་མེ་དང་། །ཁྱིམ་དང་མར་མེ་སྣོད་དག་དང་། །
[114a.3]བལ་གླང་བཙུན་མོ་རྟ་བབས་སོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །ཁྱིམ་བདག་མགོན་མེད་ཟས་སྦྱིན་ནི་ཆོས་ཀྱིས་ནང་པར་སྔར་ལངས་ནས། བཅོམ་ལྡན་འདས་དང་དགེ་སློང་གི་
[114a.4]དགེ་འདུན་གྱི་ཞབས་ལ་ཕྱག་འཚལ་དུ་འགྲོའོ། །ཇི་ཙམ་དུས་ཕྱི་ཞིག་ན་བཅོམ་ལྡན་འདས་ཀྱིས་སེམས་ཅན་གྱི་བསོད་ནམས་ཀྱི་དོན་བསྟན་པའི་ཕྱིར་འབྲེག་མཁན་བཀུག་ནས་སྐྲ་དང་ཁ་སྤུ་ཡང་བྲེགས་པ་དང་། དེ་ནས་ཁྱིམ་བདག་མགོན་མེད་ཟས་སྦྱིན་ཛེ་ཏའི་ཚལ་དུ་
[114a.5]སོང་ནས། བཅོམ་ལྡན་འདས་ལ་མགོ་བོས་ཕྱག་འཚལ་ནས་བཅོམ་ལྡན་འདས་ཀྱིས་རྗེས་སུ་གནང་ན་བདག་གིས་དབུ་སྐྲ་དང་སེན་མོའི་མཆོད་རྟེན་བརྩིག་པར་བགྱི་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་ཁྱིམ་བདག་ངས་
[114a.6]རྗེས་སུ་གནང་གིས་རྩིགས་ཤིག །དེས་གཞི་ཡངས་པའི་གནས་ཞིག་ཏུ་མཛའ་བོ་དང་། ཕུ་ནུ་དང་། གཉེན་དག་དང་ལྷན་ཅིག་ཏུ་རིམ་གྲོ་ཆེར་བྱས་ནས། བཅོམ་ལྡན་འདས་ཀྱི་དབུ་སྐྲ་དང་སེན་མོའི་མཆོད་རྟེན་ཡང་སྐྱེ་བོ་ཐམས་ཅད་ཀྱིས་བལྟ་ན་སྡུག་པ་
[114a.7]ཞིག་བརྩིགས་ན་རྡོ་ཐལ་གྱིས་མ་བྱུགས་པས་མི་མཛེས་པར་གྱུར་ནས། དེ་ཡང་བཅོམ་ལྡན་འདས་ཀྱི་དྲུང་དུ་སོང་ནས། ཞབས་ལ་མགོ་བོས་ཕྱག་འཚལ་ཏེ་གསོལ་པ། བཅོམ་ལྡན་འདས་བདག་གིས་བཅོམ་ལྡན་འདས་ཀྱི་དབུ་སྐྲ་དང་སེན་མོའི་
[114b]
[114b.1]མཆོད་རྟེན་སྐྱེ་བོ་ཐམས་ཅད་ཀྱིས་བལྟ་ན་སྡུག་པ་ཞིག་བརྩིགས་ན་རྡོ་ཐལ་གྱིས་མ་བྱུགས་ཀྱི་བར་དུ་མི་མཛེས་པར་གྱུར་ན། དེ་ལ་བཅོམ་ལྡན་འདས་ཀྱིས་རྗེས་སུ་གནང་བར་མཛོད་ཅིག་དང་། བདག་གིས་རྡོ་ཐལ་གྱིས་བྱུག་པར་བགྱིའོ་ཞེས་གསོལ་པ་དང་། བཅོམ་
[114b.2]ལྡན་འདས་ཀྱིས་བཀའ་སྩལ་པ། དེ་ལྟ་བས་ན་ཁྱིམ་བདག་ངས་རྗེས་སུ་གནང་གིས་རྡོ་ཐལ་གྱིས་སྐུས་ཤིག །དེས་རྡོ་ཐལ་གྱིས་བསྐུས་ནས་དྲི་དང་། བདུག་པ་དང་། མེ་ཏོག་གིས་མཆོད་པ་བྱས་སོ། །མཚན་མོ་མར་མེ་མེད་པས་མི་མཛེས་པར་གྱུར་ནས། དེ་
[114b.3]ཡང་བཅོམ་ལྡན་འདས་གང་ན་བ་དེར་སོང་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བདག་གིས་བཅོམ་ལྡན་འདས་ཀྱི་དབུ་སྐྲ་དང་སེན་མོའི་མཆོད་རྟེན་རྡོ་ཐལ་གྱིས་བསྐུས་ནས་
[114b.4]དྲི་དང་། བྱུག་པ་དང་། མེ་ཏོག་དག་གིས་མཆོད་པ་བགྱིས་ན། མཚན་མོ་ཞུགས་མར་མ་མཆིས་ཏེ་མི་མཛེས་པར་གྱུར་ན། དེ་ལ་བཅོམ་ལྡན་འདས་ཀྱིས་རྗེས་སུ་གནང་ན། བདག་གིས་བཅོམ་ལྡན་འདས་ཀྱི་དབུ་སྐྲ་དང་སེན་མོའི་མཆོད་རྟེན་མཆོད་པ་བགྱིས་ལ་
[114b.5]མཚན་མོ་ཞུགས་མར་གྱི་ཕྲེང་བ་བུད་དོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་ཁྱིམ་བདག་ངས་རྗེས་སུ་གནང་གིས་དེ་ལ་མཆོད་པ་གྱིས་ཏེ། ནུབ་མོ་དབུ་སྐྲ་དང་སེན་མོའི་མཆོད་རྟེན་གྱི་སྟེང་དུ་མར་མེའི་ཕྲེང་བ་བུས་ཤིག །དེ་
[114b.6]ནས་མར་ཟགས་ནས་མཆོད་རྟེན་གྱི་ཁ་དོག་དཀར་པོ་ཡང་མ་རུང་བར་གྱུར་ཏེ། དེས་བཅོམ་ལྡན་འདས་ལ་ཞུས་པ་དང་། བཅོམ་ལྡན་འདས་ཀྱིས་བཀའ་སྩལ་པ། མར་མེའི་ཕྲེང་བ་འོག་ཏུ་ཞོག་ཤིག །དེས་མར་མེའི་ཕྲེང་བ་འོག་ཏུ་བཞག་པ་དང་། ཁྱིས་མར་
[114b.7]མེ་འཐུངས་ནས་སྣོད་ཀྱང་ཁྱེར་རོ། །དེ་ཡང་བཅོམ་ལྡན་འདས་གང་ན་བ་དེར་སོང་ནས་ཞབས་ལ་ཕྱག་འཚལ་ཏེ་གསོལ་པ། བཅོམ་ལྡན་འདས་བདག་གིས་བཅོམ་ལྡན་འདས་ཀྱི་དབུ་སྐྲ་དང་སེན་མོའི་མཆོད་རྟེན་གྱི་འོག་ཏུ་ཞུགས་མར་གྱི་ཕྲེང་བ་བཞག་ན། ཁྱི་དག་གིས་
[115a]
[115a.1]མར་འཚལ་ནས་ཞུགས་མར་གྱི་སྣོད་ཀྱང་འཚལ་ཏེ་མཆིས་ན། བཅོམ་ལྡན་འདས་ཀྱིས་རྗེས་སུ་གནང་བར་མཛོད་ཅིག་དང་། བདག་གིས་ཞུགས་མར་གྱི་ཁང་བུ་བགྱིའོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་བས་ན་
[115a.2]ཁྱིམ་བདག་ངས་རྗེས་སུ་གནང་གིས་དེ་ལྟར་བྱོས་ཤིག །དེས་མར་མེའི་ཁང་བུ་དག་ཀྱང་བྱས་སོ། །དབུ་སྐྲ་དང་སེན་མོའི་མཆོད་རྟེན་ལ་བ་ལང་དག་གིས་བསྙོགས་པ་དང་། དེ་ཡང་བཅོམ་ལྡན་འདས་གང་ན་བ་དེར་སོང་ནས་ཞབས་ལ་ཕྱག་བྱས་ཏེ་འདི་
[115a.3]སྐད་ཅེས་གསོལ་ཏོ། །བཅོམ་ལྡན་འདས་བདག་གིས་བཅོམ་ལྡན་འདས་ཀྱི་དབུ་སྐྲ་དང་སེན་མོའི་མཆོད་རྟེན་བརྩིགས་པ་ལ་བ་ལང་དག་གིས་བསྙོགས་པར་གྱུར་ན། བཅོམ་ལྡན་འདས་ཀྱིས་དེ་ལ་རྗེས་སུ་གནང་བར་མཛོད་ཅིག་དང་། བདག་གིས་སྟེགས་བུས་
[115a.4]བསྐོར་བར་བགྱིའོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་ཁྱིམ་བདག་ངས་རྗེས་སུ་གནང་གིས་བསྐོར་བར་བྱོས་ཤིག །དེས་སྟེགས་བུས་བསྐོར་ན་རྟ་བབས་མེད་པ་དང་། མི་མཛེས་པར་གྱུར་ཏེ། དེ་ཡང་བཅོམ་ལྡན་
[115a.5]འདས་གང་ན་བ་དེར་སོང་ནས་ཞབས་ལ་ཕྱག་འཚལ་ཏེ་གསོལ་པ། བཅོམ་ལྡན་འདས་བདག་གིས་བཅོམ་ལྡན་འདས་ཀྱི་དབུ་སྐྲ་དང་སེན་མོའི་མཆོད་རྟེན་གྱི་ཐ་མ་སྟེགས་བུས་བསྐོར་ན་སྟེགས་བུ་དེའི་རྟ་བབས་མ་མཆིས་ཏེ་མི་མཛེས་ན། དེ་ལ་བཅོམ་ལྡན་འདས་ཀྱིས་
[115a.6]རྗེས་སུ་གནང་བར་མཛོད་ཅིག་དང་། བདག་གིས་སྟེགས་བུའི་རྟ་བབས་བགྱིའོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་ཁྱིམ་བདག་ངས་རྗེས་སུ་གནང་གིས་བྱོས་ཤིག་ཅེས་བཀའ་སྩལ་པ་དང་། དེས་རྟ་བབས་བྱས་ཏེ་ཡོ་
[115a.7]བྱད་ཐམས་ཅད་བསོགས་ནས་བཅོམ་ལྡན་འདས་ཀྱི་དབུ་སྐྲ་དང་སེན་མོའི་མཆོད་རྟེན་ལ་མཛའ་བོ་དང་ཕུ་ནུ་དང་གཉེན་དག་བསོགས་ནས་མཆོད་པ་ཆེན་པོ་བྱས་སོ། །སྐྱེ་བོ་མང་པོ་དག་དེ་ལྟ་བུ་མཐོང་ནས་རབ་ཏུ་མོས་ཏེ། དེ་དག་དད་པ་སྐྱེས་ནས་དེ་དག་གིས་ཀྱང་རྣམ་པ་
[115b]
[115b.1]དེ་ལྟ་བུར་བཅོམ་ལྡན་འདས་ཀྱི་དབུ་སྐྲ་དང་སེན་མོའི་མཆོད་རྟེན་དག་གནས་གནས་སུ་བརྩིགས་སོ། །དེ་ནས་བཅོམ་ལྡན་འདས་མཉན་དུ་ཡོད་པ་ན་ཇི་སྲིད་དགྱེས་པའི་བར་དུ་བཞུགས་ནས་རྒྱལ་པོའི་ཁབ་གང་ན་བ་དེར་གཞོངས་སྤྱད་པ་སྤྱོད་ཅིང་རྒྱལ་པོའི་ཁབ་ཏུ་བྱོན་ཏོ། །
[115b.2]རྒྱལ་པོའི་ཁབ་ཀྱི་འོད་མའི་ཚལ་བྱ་ཀ་ལན་ད་ཀ་གནས་པ་ན་བཞུགས་སོ། །རྒྱལ་པོ་གཟུགས་ཅན་སྙིང་པོས་བཅོམ་ལྡན་འདས་དབུས་འགྱུར་འཆང་ནས་གཞོངས་སྤྱད་པ་སྤྱོད་ཅིང་རྒྱལ་པོའི་ཁབ་ཏུ་བྱོན་ཏོ། །རྒྱལ་པོའི་ཁབ་ཀྱི་འོད་མའི་ཚལ་བྱ་ཀ་ལན་ད་ཀ་གནས་པ་ན་
[115b.3]བཞུགས་པར་ཐོས་ཏེ་ཐོས་ནས་རྒྱལ་པོའི་མཐུ་ཆེན་པོ་དང་། ཡོ་ལང་ཆེན་པོས་ནང་གི་བཙུན་མོ་དང་། གཞོན་ནུ་དང་། བློན་པོ་དང་། ནང་གི་སྐྱེ་བོ་དག་དང་ལྷན་ཅིག་ཏུ་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་ལ་མགོ་བོས་
[115b.4]ཕྱག་འཚལ་ཏེ་ཕྱོགས་གཅིག་ཏུ་འཁོད་དོ། །བཅོམ་ལྡན་འདས་ཀྱིས་དེའི་བསམ་པ་དང་། བག་ལ་ཉལ་བ་དང་། ཁམས་དང་། རང་བཞིན་མཁྱེན་ནས་འཕགས་པའི་བདེན་པ་བཞི་རྟོགས་པར་འགྱུར་བའི་ཆོས་དེ་ལྟ་བུ་བཤད་དེ། དེ་ཐོས་པ་དང་རྒྱལ་པོ་གཟུགས་ཅན་
[115b.5]སྙིང་པོས་ལྷ་སྟོང་ཕྲག་བརྒྱད་བཅུ་དང་ལྷན་ཅིག་ཏུ་འཇིག་ཚོགས་སུ་ལྟ་བའི་རིའི་རྩེ་མོ་ཉི་ཤུ་ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་དུ་བྱས་སོ། །དེས་བདེན་པ་མཐོང་ནས་ལྷ་སྟོང་ཕྲག་བརྒྱད་བཅུ་དང་ལྷན་ཅིག་ཏུ་བཅོམ་ལྡན་འདས་ལ་དུས་གསུམ་དུ་
[115b.6]ལྟར་འདོང་ངོ་། །དེས་དུས་ཕྱི་ཞིག་ན་དཔྱིད་ཀྱི་དུས་ལ་བབ་པས་ཤིང་རྩི་དག་ཀྱང་མེ་ཏོག་རྒྱས། ངང་པ་དང་། ཁྲུང་ཁྲུང་དང་། རྨ་བྱ་དང་། ནེ་ཙོ་དང་། སྐེ་ག་དང་། ཀོ་ཀི་ལ་དང་། ཛི་བ་ཛི་བ་ཀ་ལ་སོགས་པ་ཡང་སྐད་འབྱིན་པར་བྱེད་པའི་ནགས་སྟུག་པོ་དེ་ན་ནང་གི་
[115b.7]བཙུན་མོ་དག་གིས་བསྐོར་ཅིང་འདུག་འདུག་པ་ལས། དེ་ལ་ནང་གི་བཙུན་མོ་དག་གིས་གསོལ་པ། ལྷ་བདག་ཅག་གིས་ཉིན་རེ་རེ་ཞིང་བཅོམ་ལྡན་འདས་ཀྱི་ཞལ་ལྟ་ཞིང་མཆི་བར་མི་ནུས་ན་ལྷ་ནང་གི་བཙུན་མོ་དག་གི་དབུས་སུ་དེ་བཞིན་གཤེགས་པའི་དབུ་སྐྲ་དང་སེན་མོའི་
[116a]
[116a.1]མཆོད་རྟེན་ཞིག་བརྩིག་པར་མཛོད་ཅིག་དང་། དེ་ལ་བདག་ཅག་གིས་རིམ་གྲོ་བསྐྱེད་དེ་མེ་ཏོག་དང་། དྲི་དང་། བྱུག་པ་དང་། སྤོས་དང་། གདུགས་དང་། རྒྱལ་མཚན་དང་། བ་དན་དག་གིས་མཆོད་པར་བགྱིའོ་ཞེས་གསོལ་པ་དང་། དེས་བཅོམ་
[116a.2]ལྡན་འདས་ལ་གསོལ་བ་བཏབ་སྟེ། བཅོམ་ལྡན་འདས་ཀྱི་དབུ་སྐྲ་དང་སེན་མོ་སྩོལ་ཅིག་དང་། བདག་ཅག་གིས་དེ་བཞིན་གཤེགས་པའི་དབུ་སྐྲ་དང་སེན་མོའི་མཆོད་རྟེན་ནང་གི་བཙུན་མོ་དག་གི་དབུས་སུ་བརྩིག་གོ་ཞེས་གསོལ་པ་དང་། དེ་ནས་བཅོམ་ལྡན་འདས་
[116a.3]ཀྱིས་དབུ་སྐྲ་དང་སེན་མོ་སྩལ་ནས་དེས་བསྟི་སྟང་དང་རིམ་གྲོ་ཆེར་བྱས་ཏེ། ནང་གི་བཙུན་མོ་དག་དང་ལྷན་ཅིག་ཏུ་དེ་བཞིན་གཤེགས་པའི་དབུ་སྐྲ་དང་སེན་མོའི་མཆོད་རྟེན་ནང་གི་བཙུན་མོའི་དབུས་སུ་བརྩིགས་ནས། དེ་ལ་ནང་གི་བཙུན་མོ་དག་གིས་མར་མེ་དང་། སྤོས་དང་། 
[116a.4]མེ་ཏོག་དང་། དྲི་དང་། བྱུག་པ་དག་གིས་རབ་ཏུ་མཆོད་པ་བྱས་སོ། །གང་གི་ཚེ་རྒྱལ་པོ་མ་སྐྱེས་དགྲ་ལ་མི་དགེ་བའི་བཤེས་གཉན་ལྷ་སྦྱིན་གྱིས་སྦད་ནས་ཕ་ཆོས་ཅན་ཆོས་བཞིན་དུ་རྒྱལ་པོ་བྱེད་པ་འཚོ་བ་དང་ཡོངས་སུ་ཕྲལ་ནས་བདག་ཉིད་རྒྱལ་པོར་ཞུགས་སོ། །
[116a.5]དེའི་ཚེ་ན་བཅོམ་ལྡན་འདས་ཀྱི་བསྟན་པ་ལ་ཆོས་ཀྱི་སྦྱིན་པ་ཐམས་ཅད་གཅད་པར་ཁྲིམས་བཅས་པས་སུས་ཀྱང་དེ་བཞིན་གཤེགས་པའི་དབུ་སྐྲ་དང་སེན་མོའི་མཆོད་རྟེན་ལ་བྱ་བ་མི་བྱེད་དོ། །གང་གི་ཚེ་བཅོ་ལྔའི་སྐབས་འབྱེད་པའི་དུས་ལ་བབ་པ་དེའི་ཚེ་ན་ཡང་དབུ་སྐྲ་
[116a.6]དང་སེན་མོའི་མཆོད་རྟེན་ལ་སུ་ཡང་ཕྱག་དར་དང་། མར་མེ་དང་། མེ་ཏོག་དག་གིས་མཆོད་པ་མི་བྱེད་དོ། །དེ་ནས་བཙུན་མོ་དག་གིས་དབུ་སྐྲ་དང་སེན་མོའི་མཆོད་རྟེན་ལ་རྣམ་པ་དེ་ལྟ་བུ་མཐོང་ནས་རྒྱལ་པོ་གཟུགས་ཅན་སྙིང་པོ་དྲན་ཏེ་དེ་དག་མི་དགའ་སྟེ། མྱ་ངན་
[116a.7]བྱེད་ཅིང་ཀྱི་ཧུད་ཆོས་ཀྱི་རྒྱལ་པོ་དང་བྲལ་བར་གྱུར་ནས་བདག་ཅག་གི་བསོད་ནམས་ཀྱང་ཟད་པར་གྱུར་ཏོ་ཞེས་ཟེར་ཞིང་ངུ་བར་གྱུར་ཏོ། །དེའི་ནང་ནས་བཙུན་མོ་དཔལ་གྱི་བློ་གྲོས་མ་ཞེས་བྱ་བ་ཞིག་གིས་འཚོ་བ་ལ་མ་བལྟས་པར་སངས་རྒྱས་ཀྱི་ཡོན་ཏན་རྗེས་སུ་དྲན་ནས་དབུ་སྐྲ་དང་
[116b]
[116b.1]སེན་མོའི་མཆོད་རྟེན་གྱི་ཕྱག་དར་བྱས་ཏེ་མར་མེའི་ཕྲེང་བ་དག་ཕུལ་ལོ། །ཇི་ཙམ་ན་མ་སྐྱེས་དགྲ་ཁང་སྟེང་དུ་བྱུང་སྟེ་བལྟས་པ་དང་སྣང་བ་ཆེན་པོ་བྱུང་བ་མཐོང་ནས་མ་བི་ཅི་ཞིག་ཅེས་དྲིས་པ་དང་། གཞན་ཞིག་གིས་དཔལ་གྱི་བློ་གྲོས་མས་དབུ་སྐྲ་དང་སེན་མོའི་མཆོད་རྟེན་
[116b.2]ལ་ཞུགས་མར་གྱི་ཕྲེང་བ་ཕུལ་ལོ་ཞེས་སྨྲས་པ་དང་། དཔལ་གྱི་བློ་གྲོས་མ་བོས་ནས་ཅིའི་ཕྱིར་རྒྱལ་པོའི་ཁྲིམས་ལས་འགལ་བར་བྱ་ཞེས་སྨྲས་པ་དང་། བཙུན་མོས་ཁོ་མོས་རྒྱལ་པོའི་ཁྲིམས་དང་འགལ་མོད་ཀྱི། འོན་ཀྱང་ཁོ་མོས་ཆོས་ཀྱི་རྒྱལ་པོ་གཟུགས་ཅན་སྙིང་པོའི་ཁྲིམས་
[116b.3]ལས་མ་འགལ་ལོ་ཞེས་སྨྲས་པ་དང་། དེ་ཁྲོས་ཏེ་འཁོར་ལོ་འཕངས་ནས་དེ་འཚོ་བ་དང་ཕྲལ་བ་དང་། དེ་བཅོམ་ལྡན་འདས་ལ་སེམས་མངོན་པར་དད་བཞིན་དུ་དུས་ལས་འདས་པ་དང་། སུམ་བཅུ་རྩ་གསུམ་གྱི་ལྷའི་གནས་བཟང་པོར་སྐྱེས་སོ། །དེའི་ཚེ་ན་ལྷ་རྣམས་
[116b.4]འདུན་སར་འདུས་སོ། །དེ་ནས་ལྷའི་བུ་མོ་དཔལ་གྱི་བློ་གྲོས་མ་དཔག་ཚད་ཁོ་ར་ཁོར་ཡུག་ཏུ་སྣང་བའི་འོད་ཀྱིས་ལུས་བསྐོར་ནས་ལྷའི་འདུན་སར་སོང་ངོ་། །དེ་ནས་བརྒྱ་བྱིན་ལྷའི་དབང་པོས་དཔག་ཚད་ཁོ་ར་ཁོར་ཡུག་ཏུ་རྒྱ་ཆེར་སྣང་བའི་འོད་མཐོང་ནས་དྲིས་པ། གསེར་
[116b.5]གྱིས་ལུས་ལ་སུ་ཡིས་བསྐུས། །པད་མོ་ཨུཏྤལ་བཞིན་འདྲ་བ། །དཔལ་ལྡན་མི་མཚུངས་ཅི་ལས་བྱུང་། །ཁྱོད་ལས་འདིར་ནི་འོད་བྱུང་བ། །ཅི་ཕྱིར་ཁྱོད་གདོང་པད་མོ་ཁ་འབུས་འདྲ། །ཁྱོད་ནི་གསེར་གྱི་འོད་འདྲ་བ། །ཅི་ཡི་འབྲས་བུ་ལྷ་མོ་བདག་ལ་སྨྲོས། །གང་
[116b.6]གི་ལས་ལ་བྱུང་བ་སྤྱོད། །ལྷ་མོས་སྨྲས་པ། འཇིག་རྟེན་གསུམ་གྱི་མགོན་པོ་ནི། །སྐྱེ་བོ་རྣམས་ཀྱི་མར་མེ་སྟེ། །སངས་རྒྱས་མཆོག་གི་མཚན་མཐོང་བས། །མུན་སེལ་དེ་ལ་མར་མེ་ཕུལ། །ཉོན་མོངས་མུན་པ་སེལ་ལ་ཕུལ། །ཟླ་བའི་འོད་ཟེར་འདྲ་བའི་འོད་
[116b.7]མཐོང་ནས། །ཐུབ་པ་གསལ་བའི་དངོས་པོ་སྟེ། །སྟོན་པའི་འོད་མཐུ་མཐོང་བས་ན། །གསུང་བ་མཆོག་ལ་ཕྱག་བྱས་པས། །དེ་ཡི་ལས་ཀྱིས་འདིར་སྐྱེས་ཏེ། །བདག་ལ་རབ་ཏུ་གསལ་ཞིང་མཛེས། །བདག་གདོང་བལྟ་ན་སྡུག་པ་ནི། །པད་མོ་ཟླ་བཞིན་རྣམ་
[117a]
[117a.1]པར་དག །བརྒྱ་བྱིན་གྱིས་སྨྲས་པ། ཨེ་མའོ་ཞིང་འདི་ཡོན་ཏན་ཅན། །ཉེས་པ་ཐམས་ཅད་རྣམ་སྤངས་ལ། །མཐོ་རིས་གང་དུ་སྐྱེ་བ་ཡི། །ཁྱོད་ཀྱིས་ས་བོན་དེར་བཏབ་བོ། །གསེར་བཞིན་སྤུངས་ལ་དཀར་བ་ཡི། །རྣམ་པ་མཆོག་ལ་སུས་མི་
[117a.2]མཆོད། །སངས་རྒྱས་པད་མོ་ཁ་འབྱེས་བཞིན། །གང་དུ་ལྷག་པས་བསྐྱེད་པ་པད་མོ་སྤྱན། །ཡན་ལག་མཆོག་རྣམས་འབར་བ་སྟེ། །སྤྱན་ནི་མེ་ཏོག་ཀ་མ་ལ་དང་འདྲ། །ཆོས་ཉིད་ཀྱིས་ལྷའི་བུ་ཕོའམ་ལྷའི་བུ་མོ་ཡང་རུང་སྟེ། སུམ་བཅུ་རྩ་གསུམ་དུ་སྐྱེས་ནས་རིང་
[117a.3]པོ་མ་ལོན་པར་གང་ནས་ཤི་འཕོས་པ་དང་། གང་དུ་སྐྱེས་པ་དང་། ལས་གང་ཡིན་པས་སྐྱེས་པ་སྟེ། སེམས་འདི་གསུམ་སྐྱེ་བར་འགྱུར་རོ། །ལྷའི་བུ་མོ་དཔལ་གྱི་བློ་གྲོས་མས་བདག་གང་ནས་ཤི་འཕོས་ཞེས་བལྟས་ན་མི་ལས་སོ། །གང་དུ་སྙམ་པ་དང་། སུམ་
[117a.4]བཅུ་རྩ་གསུམ་གྱི་ལྷའི་ཁམས་བཟང་པོར་སྐྱེས་པར་མཐོང་ངོ་། །ལས་གང་ཡིན་ཞེ་ན། བཅོམ་ལྡན་འདས་ལ་སེམས་རབ་ཏུ་དད་པའོ་སྙམ་དུ་སེམས་ནས། དེ་ནས་དཔལ་གྱི་བློ་གྲོས་མས་འདི་སྙམ་དུ་བདག་གིས་ཞག་ལོན་ལ་བཅོམ་ལྡན་འདས་ཀྱི་ཞལ་བལྟ་བར་མི་
[117a.5]རིགས་ཀྱི་ཅི་ནས་བདག་གིས་ཞག་མ་ལོན་པར་བཅོམ་ལྡན་འདས་ལ་བལྟ་བའི་ཕྱིར་འགྲོའོ་སྙམ་བསམས་ནས། དེ་ནས་ལྷའི་བུ་མོ་དཔལ་གྱི་བློ་གྲོས་མས་དྲི་མ་མེད་པའི་འཚེར་བའི་རྣ་ཆ་ནི་ཐོགས། ལུས་དོ་ཤལ་དང་སེ་མོ་དོས་བརྒྱན་ཏེ། ལྷའི་མེ་ཏོག་ཨུཏྤལ་དང་། 
[117a.6]པད་མོ་དང་། ཀུ་མུ་ད་དང་། པུཎྜ་རཱི་ཀ་དང་། མན་དཱ་ར་བ་ལ་སོགས་པའི་མེ་ཏོག་དག་གིས་པང་པ་བཀང་ནས་འོད་མའི་ཚལ་བྱ་ཀ་ལན་ད་ཀ་གནས་པ་རྒྱ་ཆེན་པོས་ཐམས་ཅད་འོད་ཀྱིས་སྣང་བར་བྱས་ཏེ། བཅོམ་ལྡན་འདས་ལ་མེ་ཏོག་གིས་མངོན་པར་གཏོར་ནས་ཆོས་ཉན་
[117a.7]པའི་ཕྱིར་སོང་བ་དང་། བཅོམ་ལྡན་འདས་ཀྱིས་དེའི་བསམ་པ་དང་། བག་ལ་ཉལ་བ་དང་། ཁམས་དང་། རང་བཞིན་མཁྱེན་ནས་ཇི་ལྟར་འཕགས་པའི་བདེན་པ་བཞི་རབ་ཏུ་རྟོགས་པར་འགྱུར་བ་དེ་ལྟ་བུའི་ཆོས་བཤད་དེ་ཐོས་ནས། ལྷའི་བུ་མོ་དཔལ་གྱི་བློ་གྲོས་མས་
[117b]
[117b.1]འཇིག་ཚོགས་སུ་ལྟ་བའི་རིའི་རྩེ་མོ་ཉི་ཤུ་ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་དུ་བྱས་སོ། །དེས་བདེན་པ་མཐོང་ནས་བརྗོད་པར་བྱ་བ་རྣམ་གསུམ་བརྗོད་དོ། །བཙུན་པ་བདག་ལ་འདི་ལྟར་ནི་ཕས་ཀྱང་མ་བགྱིས། མས་ཀྱང་མ་བགྱིས། 
[117b.2]རྒྱལ་པོས་ཀྱང་མ་བགྱིས། ལྷས་ཀྱང་མ་བགྱིས། སྡུག་པས་ཀྱང་མ་བགྱིས། ཕུ་ནུ་དང་གཉེན་གྱིས་ཀྱང་མ་བགྱིས། ཚེ་སྔ་མ་ལ་མ་བགྱིས། བྲམ་ཟེ་དང་དགེ་སྦྱོང་གིས་ཀྱང་མ་བགྱིས་ཏེ། བཅོམ་ལྡན་འདས་ཀྱིས་བདག་གི་མཆི་མ་དང་ཁྲག་གི་རྒྱ་མཚོ་ནི་བསྐམས། 
[117b.3]རུས་པའི་རི་ལས་ནི་བསྒྲལ། ངན་སོང་གི་སྒོ་ནི་བཀུམ། མཐོ་རིས་དང་ཐར་པའི་སྒོ་ནི་ཕྱེ་སྟེ་བདག་ནི་ལྷ་དང་མིའི་གནས་སུ་གཞག་གོ་ཞེས་གསོལ་ཏོ། །སྨྲས་པ། ཁྱོད་ཀྱི་མཐུས་ནི་རབ་གསལ་བ། །ངན་སོང་ལམ་སྟེ་ཉེས་མང་པོ། །མཐོ་རིས་བསོད་ནམས་
[117b.4]སྒོ་ཡང་ཕྱེ། །མྱ་ངན་འདས་པའི་ལམ་ཡང་བདག་གིས་ཐོབ། །ཁྱོད་ལ་བརྟེན་ནས་ཉེས་པ་རྣམས་ཀྱང་སྤངས། །བདག་གིས་རྟག་ཏུ་རྣམ་དག་མིག་ཀྱང་ཐོབ། །འཕགས་པ་དགའ་ཞིང་ཞི་བའི་ལམ་ཡང་ཐོབ། །སྡུག་བསྔལ་མཚོ་ལས་ཕ་རོལ་བདག་
[117b.5]རྒལ་ནས། །འགྲོ་བ་ན་ཡང་ལྷ་མི་རྣམས་ཀྱིས་མཆོད། །སྐྱེ་རྒ་འཆི་བའི་ཉེས་པ་དང་བྲལ་བ། །སྲིད་པ་སྟོང་དུའང་རབ་ཏུ་མཐོང་བར་དཀའ། །དེ་རིང་ཐུབ་པའི་ཞལ་མཐོང་འབྲས་བུ་ཐོབ། །བཏུད་ནས་སེ་མོ་དོ་ཡང་རབ་ཏུ་འཕྱང་། །ཞབས་གཉིས་ལ་ཡང་
[117b.6]ཕྱག་བྱས་དགའ་བ་སྐྱེས། །རྒྱལ་ལ་གཡས་ཀྱི་ཕྱོགས་ནས་བསྐོར་བྱས་ནས། །ལྷ་ཡི་འཇིག་རྟེན་ཁམས་སུ་མངོན་དུ་སོང་། །དེ་ནས་ལྷའི་བུ་མོ་དཔལ་གྱི་བློ་གྲོས་མ་ཚོང་པ་ཁེ་རྙེད་པ་བཞིན། ཞིང་པ་ལོ་ལེགས་པ་བཞིན། དཔའ་བོ་གཡུལ་ལས་རྒྱལ་བ་
[117b.7]བཞིན། ནད་པ་ནད་ཐམས་ཅད་ལས་ཐར་བ་བཞིན། ལོངས་སྤྱོད་གང་དང་ལྡན་པས་བཅོམ་ལྡན་འདས་ཀྱི་དྲུང་དུ་འོངས་པའི་ལོངས་སྤྱོད་དེ་ཉིད་དང་བདག་གི་གནས་སུ་སོང་ངོ་། །དགེ་སློང་དག་སྲོད་དང་ཐོ་རངས་མི་ཉལ་ཞིང་ཐུབ་པ་ལ་བརྩོན་ཞིང་འཁོད་པ་དང་། 
[118a]
[118a.1]བཅོམ་ལྡན་འདས་ཀྱི་དེར་འོད་རྒྱ་ཆེར་སྣང་བ་མཐོང་ངོ་། །མཐོང་ནས་བཅོམ་ལྡན་འདས་ལ་ཞུས་པ། ཅི་བཅོམ་ལྡན་འདས་བཅོམ་ལྡན་འདས་ལ་ཞལ་ལྟ་བའི་ཕྱིར་ཚངས་པ་འཁོར་གྱི་བདག་པོའམ། བརྒྱ་བྱིན་ལྷའི་དབང་པོའམ། འཇིག་རྟེན་སྐྱོང་བ་
[118a.2]བཞིའམ། གང་ཞིག་གིས་བཅོམ་ལྡན་འདས་ཀྱི་ཞལ་ལྟར་མཆིས་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ཚངས་པ་འཁོར་གྱི་བདག་པོ་ཡང་མ་ཡིན། བརྒྱ་བྱིན་ལྷའི་དབང་པོ་ཡང་མ་ཡིན། འཇིག་རྟེན་སྐྱོང་བ་བཞི་ལ་
[118a.3]སོགས་པ་ལྷགས་པའང་མ་ཡིན་མོད་ཀྱི་རྒྱལ་པོ་གཟུགས་ཅན་སྙིང་པོའི་ཆུང་མ་དཔལ་གྱི་བློ་གྲོས་མ་ཞེས་བྱ་བ་ཞིག་གིས་བདག་གི་འཚོ་བ་ལ་མ་བལྟས་ཏེ། དེ་བཞིན་གཤེགས་པའི་དབུ་སྐྲ་དང་སེན་མོའི་མཆོད་རྟེན་ལ་མར་མེའི་ཕྲེང་བ་ཕུལ་བ་དང་། དེ་ནས་རྒྱལ་
[118a.4]པོ་མ་སྐྱེས་དགྲས་འཁོར་ལོ་འཕངས་ཏེ་འཚོ་བ་དང་ཕྲལ་ལོ། །དེ་ང་ལ་སེམས་མངོན་པར་དད་བཞིན་དུ་དུས་འདས་ནས་སུམ་བཅུ་རྩ་གསུམ་དུ་གནས་བཟང་པོའི་ལྷར་སྐྱེས་སོ། །དེ་ནུབ་མོ་ངའི་དྲུང་དུ་འོངས་ཏེ་དེ་ལ་ངས་ཆོས་བཤད་ནས་དེས་བདེན་པ་མཐོང་སྟེ་
[118a.5]བདག་གི་གནས་སུ་སོང་ངོ་། །དེ་ལྟ་བས་ན་དགེ་སློང་དག་བསོད་ནམས་ལ་འཇིགས་པར་མ་བྱེད་ཅིག །དེ་ཅིའི་ཕྱིར་ཞེ་ན། དེ་ནི་བདེ་བའི་ཚིག་བླ་དགས་སོ། །མོས་པ་དང་། སྡུག་པ་དང་། ཤིན་ཏུ་སྡུག་པ་དང་། ཡིད་དུ་འོང་བར་གྱུར་པ་ནི་འདི་ལྟ་སྟེ། 
[118a.6]བསོད་ནམས་སོ། །དགེ་སློང་དག་ཁྱེད་ཅག་གིས་བསོད་ནམས་མ་ཡིན་པ་ལ་འཇིགས་པར་གྱིས་ཤིག །དེ་ཅིའི་ཕྱིར་ཞེ་ན། དེ་ནི་སྡུག་བསྔལ་གྱི་ཚིག་བླ་དགས་སོ། །མ་མོས་པ་དང་། མི་སྡུག་པ་དང་། ཤིན་ཏུ་མི་སྡུག་པ་དང་། ཡིད་དུ་མི་འོང་བ་ནི་འདི་
[118a.7]ལྟ་སྟེ། བསོད་ནམས་མ་ཡིན་པའོ། །དགེ་སློང་དག་ངས་ཡུན་རིང་པོ་ནས་ཀྱང་མངོན་པར་མཐོང་སྟེ། ཡུན་རིང་པོ་ནས་བསོད་ནམས་བྱས་པ། རྣམ་པར་སྨིན་པ་ལ་མོས་པ་དང་། སྡུག་པ་དང་། ཤིན་ཏུ་སྡུག་པ་དང་། ཡིད་དུ་འོང་བ་དག་མྱོང་བར་འགྱུར་
[118b]
[118b.1]རོ། །དགེ་སློང་དག་ངས་ལོ་བདུན་གྱི་བར་དུ་བྱམས་པའི་སེམས་བསྒོམས་པས་བསྐལ་པ་འཇིག་པ་དང་རྟས་པ་བདུན་གྱི་བར་དུ་འཇིག་རྟེན་འདིར་མ་འོངས་སོ། །འཇིག་རྟེན་འཇིག་པའི་ཚེ་ཀུན་སྣང་བའི་ལྷའི་རིས་སུ་སྐྱེས་སོ། །རྟས་པའི་ཚེ་ཚངས་པའི་གཞལ་
[118b.2]མེད་ཁང་སྟོང་པར་སྐྱེས་ནས་དེར་ཡང་ངས་ཚངས་པ་དང་ཚངས་ཆེན་གྱི་བདག་པོར་གྱུར་ནས་ངས་ཟིལ་གྱིས་གནོན་གྱི་གཞན་གྱིས་མ་ཡིན་ནོ། །སེམས་ཅན་བརྒྱ་ཕྲག་བཅུ་ལ་དབང་སྒྱུར་ཏེ། སེམས་ཅན་གྱི་ནང་ན་མཆོག་ཏུ་བསྔགས་སོ། །སྟོང་ཕྲག་སུམ་བཅུ་རྩ་
[118b.3]དྲུག་གི་བར་དུ་བརྒྱ་བྱིན་ལྷའི་དབང་པོར་གྱུར་ཏོ། །བརྒྱ་ཕྲག་གྲངས་མེད་པའི་བར་དུ་འཁོར་ལོས་སྒྱུར་བའི་རྒྱལ་པོར་གྱུར་ཏེ། མཐའ་བཞི་བཏུལ་ནས་རིན་པོ་ཆེ་བདུན་དང་ལྡན་ནོ། །རིན་པོ་ཆེ་སྣ་བདུན་ནི་རྣམ་པ་འདི་ལྟ་བུ་ཡིན་ཏེ། འདི་ལྟ་སྟེ། འཁོར་ལོ་རིན་པོ་ཆེ་
[118b.4]དང་། བལ་གླང་རིན་པོ་ཆེ་དང་། རྟ་རིན་པོ་ཆེ་དང་། ནོར་བུ་རིན་པོ་ཆེ་དང་། ཆུང་མ་རིན་པོ་ཆེ་དང་། ཁྱིམ་བདག་རིན་པོ་ཆེ་དང་། དམག་མི་རིན་པོ་ཆེ་དང་བདུན་ནོ། །ང་ལ་བུ་ཡང་སྟོང་ཚང་ནས་དེ་དག་ཀྱང་དཔའ་བ་དང་། ནུས་པ་དང་། གཟུགས་སུ་ལྡན་པ། ཕ་
[118b.5]རོལ་གྱི་སྡེ་ཚར་གཅོད་པ་སྟེ། དེ་ཡང་ངས་འདི་ལྟར་རྒྱ་མཚོའི་མཐའ་ཚུན་ཆད་ས་ཆེན་པོ་འདི་ཆོས་ཀྱིས་བཏུལ་གྱི། དབྱུག་པ་དང་མཚོན་གྱིས་གནོན་ཅིང་མི་བདེ་བ་མེད་པར་གནས་སོ། །དེའི་ཚེ་ཡང་ང་འདི་སྙམ་དུ་ལས་གང་གི་འབྲས་བུ་རྣམ་པར་སྨིན་པས་བདག་འདིར་
[118b.6]མཐུ་ཆེ་རྫུ་འཕྲུལ་ཆེ་བར་གྱུར་སྙམ་བསམས་ནས། ཡང་འདི་སྙམ་དུ་ལས་འདིའི་འབྲས་བུ་གསུམ་དང་ལས་འདིའི་འབྲས་བུ་རྣམ་པར་སྨིན་པ་གསུམ་གྱིས་བདག་འདི་ལྟར་མཐུ་ཆེ་རྫུ་འཕྲུལ་ཆེ་བར་གྱུར་ཏེ། གསུམ་གང་ཞེ་ན། འདི་ལྟ་སྟེ། སྦྱིན་པ་དང་། གདུལ་བ་
[118b.7]དང་། དུལ་བའོ་སྙམ་དུ་བསམས་ནས། བཅོམ་ལྡན་འདས་ཀྱིས་དེ་སྐད་གསུངས་ནས་ཡང་སྟོན་པས་འདི་སྐད་གསུངས་སོ། །དགེ་ཞིང་བདེ་བར་འདོད་པ་ཡི། །བསོད་ནམས་རྣམ་པར་སྨིན་ལ་ལྟོས། །ལོ་བདུན་བར་དུ་དགེ་སློང་དག །བྱམས་པར་བྱེད་པའི་སེམས་
[119a]
[119a.1]བསྒོམས་པས། །བསྐལ་པ་འཇིག་ཅིང་རྟས་འགྱུར་བ། །བདུན་དུ་འཇིག་རྟེན་འདིར་མ་འོངས། །འཇིག་པའི་ཚེ་ན་བདག་ཉིད་ནི། །འཇིག་རྟེན་ཀུན་སྣང་དང་བར་གནས། །རྟས་ནས་ཚངས་པའི་འཇིག་རྟེན་ན། །ཚངས་ཆེན་དབང་སྒྱུར་གནས་སུ་
[119a.2]ཡང་། །ལན་བདུན་གྱི་ནི་བར་དུ་གནས། །སུམ་བཅུ་རྩ་དྲུག་བར་དུ་ནི། །ལྷ་ཡི་རྒྱལ་པོ་བྱས་པར་གྱུར། །བརྒྱ་ཕྲག་གྲངས་མེད་པར་དུ་ཡང་། །རྒྱལ་པོ་རབ་ཏུ་འཇིགས་གྲགས་བྱས། །རྒྱལ་རིགས་རྒྱལ་ཐབས་སྤྱི་བོར་བླུགས། །འཛམ་བུ་གནས་ཀྱི་
[119a.3]དབང་པོར་གྱུར། །དབྱུག་དང་མཚོན་གྱིས་མ་ཡིན་པར། །འཇིག་རྟེན་འདི་ཡང་ཐུལ་བར་བྱས། །ཆོས་ཉིད་ཀྱིས་ནི་རྐྱེན་མེད་པར། །ཡང་དག་རྗེས་སུ་སློབ་པར་གྱུར། །ཆོས་ཀྱི་འཁོར་ལོ་རབ་བསྐོར་ནས། །ས་ཡི་དཀྱིལ་འཁོར་འདི་དག་ཏུ། །ཕྱུག་ཅིང་
[119a.4]ལོངས་སྤྱོད་ཆེ་བ་དེར། །དེ་འདྲའི་རིགས་སུ་ང་ཡང་སྐྱེས། །ནོར་རྫས་ཐམས་ཅད་ཕུན་སུམ་ཚོགས། །རིན་ཆེན་སྣ་བདུན་དེ་བཞིན་ཏེ། །ནོར་དང་ཡོ་བྱད་མང་པོར་ལྡན། །རྒྱལ་པོ་གྲགས་ཤིང་འཇིགས་པར་གྱུར། །མཐུ་ཆེན་དེ་ཡི་རྒྱུ་ཡིས་ནི། །གང་དུ་སྐྱེས་
[119a.5]པའི་མཆོག་ཏུ་གྱུར། །སངས་རྒྱས་འཇིག་རྟེན་ཕན་པ་ཅན། །དེ་ཡིས་འདི་ལྟར་བཤད་པའོ། །ངོ་མཚར་ཆེ་བ་འདི་ཤེས་པ། །དེ་ཡང་རྫུ་འཕྲུལ་ཆུང་མ་ཡིན། །མཁས་པ་གང་གིས་དད་མི་འགྱུར། །དེ་སྟེ་རིགས་ནི་དམའ་གྱུར་ཀྱང་། །དེ་ལ་ཕན་པར་འདོད་པ་དང་། །མཐུ་
[119a.6]རྣམས་ཆེན་པོར་མངོན་འདོད་པ། །དམ་པའི་ཆོས་ལ་བླ་མར་བྱོས། །སངས་རྒྱས་བསྟན་ལ་དྲན་པར་གྱིས། །བཅོམ་ལྡན་འདས་ཀྱིས་དེ་སྐད་གསུངས་པ་དང་། དགེ་སློང་དག་ཡིད་མགུ་སྟེ་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའོ། །གླེང་གཞིའི་ནང་ནས་
[119a.7]སྒོ་གསུམ་པའི་མདོའི་ཚིགས་སུ་བཅད་པ་བདུན་པའོ།། །།མདོར་ན། ཁྱིམ་རྨང་རྟ་བབས་བཅས་པ་དང་། །བག་མ་སྟེགས་བུ་བཅས་པ་སྟེ། །ཀ་བ་མཚལ་གྱིས་བྱུགས་པ་དང་། །རྩིག་པ་རྒྱ་སྐྱེགས་རི་མོ་བྲི། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་
[119b]
[119b.1]ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །ཁྱིམ་བདག་མགོན་མེད་ཟས་སྦྱིན་པ་བཅོམ་ལྡན་འདས་གང་ན་བ་དེར་སོང་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། བཅོམ་ལྡན་འདས་ལ་འདི་སྐད་དུ་དེ་སྟེ་བཅོམ་ལྡན་འདས་ཀྱིས་
[119b.2]རྗེས་སུ་གནང་ན་བདག་གིས་བཅོམ་ལྡན་འདས་ཀྱི་དབུ་སྐྲ་དང་སེན་མོའི་མཆོད་རྟེན་ལ་མཐའ་མ་དྲི་གཙང་ཁང་གིས་བསྐོར་ལ་རྟ་བབས་ཀྱང་གཟུགས་པར་བགྱིའོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་ཁྱིམ་བདག་རྗེས་སུ་གནང་
[119b.3]གིས་བྱོས་ཤིག །ཡང་བཅོམ་ལྡན་འདས་དེ་སྟེ་རྗེས་སུ་གནང་ན་བདག་གིས་བཅོམ་ལྡན་འདས་ཀྱི་དབུ་སྐྲ་དང་སེན་མོའི་མཆོད་རྟེན་ལ་བ་གམ་བགྱིའོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་དེ་ལྟ་བས་ན་ངས་རྗེས་སུ་གནང་
[119b.4]གིས་བྱོས་ཤིག །དེ་ནས་ཡང་བཅོམ་ལྡན་འདས་ཀྱིས་དེ་སྟེ་རྗེས་སུ་གནང་བ་ན་བདག་གིས་བ་གམ་གྱིས་བསྐོར་བ་བགྱིའོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་ཁྱིམ་བདག་ངས་རྗེས་སུ་གནང་གིས་བྱོས་ཤིག །ཡང་བཅོམ་
[119b.5]ལྡན་འདས་ཀྱིས་དེ་སྟེ་རྗེས་སུ་གནང་ན་བདག་གིས་ཀ་བ་དག་མཚལ་གྱིས་བྱུག་གོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་དེ་ལྟ་བས་ན་རྗེས་སུ་གནང་གིས་བྱོས་ཤིག །ཡང་བཅོམ་ལྡན་འདས་ཀྱིས་དེ་སྟེ་རྗེས་སུ་གནང་ན་བདག་
[119b.6]གིས་རྩིག་ངོས་རྒྱ་སྐྱེགས་ཀྱིས་བྲི་བར་བགྱིའོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་དེ་ལྟ་བས་ན་རྗེས་སུ་གནང་གིས་བྲིས་ཤིག །གླེང་གཞིའི་ནང་ནས་སྒོ་གསུམ་པའི་མདོའི་ཚིགས་སུ་བཅད་པ་བརྒྱད་པའོ།། །།མདོར་ན། བ་
[119b.7]ལང་སོ་དང་ཐ་གུ་དང་། །ཕྲེང་བ་རིན་ཆེན་ཕྲེང་བ་ཅན། །གཡོག་མ་དང་ནི་སྙིང་པོ་དང་། །སྙིང་པོ་ཡི་ནི་སྒོ་ཡང་ངོ་། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །བཅོམ་ལྡན་འདས་ཀྱིས་དབུ་སྐྲ་དང་
[120a]
[120a.1]སེན་མོའི་མཆོད་རྟེན་ལ་མཆོད་པ་དང་། བཀུར་སྟི་བྱོས་ཤིག་ཅེས་གསུངས་ན། དགེ་སློང་དག་གིས་མཆོད་རྟེན་ལ་མཆོད་པ་བྱེད་པ་ན་ཕུར་བུ་བཏབ་ནས་མེ་ཏོག་གི་ཕྲེང་བ་བཏགས་པ་དང་། བྲམ་ཟེ་དང་ཁྱིམ་བདག་དད་པ་དག་གིས་མཐོང་ནས་ཅིའི་ཕྱིར་འདི་ལྟར་
[120a.2]དགེ་སློང་དག་གིས་སྟོན་པའི་མཆོད་རྟེན་ཕུར་བུ་མེད་པ་ལ་ཕུར་བུ་བཏབ་ཅེས་ཕྱས་འདོགས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། བྲམ་ཟེ་དང་ཁྱིམ་བདག་འཕྱ་བ་ནི་ཡུས་ཏེ། དེ་ལྟ་བས་
[120a.3]ན་མཆོད་རྟེན་ལ་ཕུར་བུས་མ་བཏབ་པར་བ་ལང་གི་སོ་ལྟ་བུ་ཆུང་ངུས་ཐོབ་ཤིག །བཅོམ་ལྡན་འདས་ཀྱིས་བ་ལང་གི་སོ་ལྟ་བུ་ཆུང་ངུས་ཐོབ་ཤིག་ཅེས་བཀའ་སྩལ་པ་དང་། དགེ་སློང་དག་གིས་མཆོད་རྟེན་ལ་ཁུང་བུ་བརྐོས་ཏེ་བ་ལང་གི་སོ་ལྟ་བུ་འཛུགས་པ་ལ་ཞུགས་པ་
[120a.4]དང་། བཅོམ་ལྡན་འདས་ཀྱིས་མཆོད་རྟེན་ལ་ཁུང་བུ་བརྐོས་ཏེ་བ་ལང་གི་སོ་ལྟ་བུ་མ་གཟུགས་པར་མཆོད་རྟེན་རྩིག་པའི་ཚེ་ན་ཚུགས་ཤིག་ཅེས་བཀའ་སྩལ་ཏོ། །དགེ་སློང་དག་མཆོད་པ་བྱེད་པ་ན་མཆོད་རྟེན་ལ་འཛེགས་ནས་མེ་ཏོག་གི་ཕྲེང་བ་རྣམས་མགུར་ཆུའི་བྲེ་ལ་
[120a.5]འདོགས་པ་དང་། བྲམ་ཟེ་དང་ཁྱིམ་བདག་དག་གིས་མཐོང་ནས་ཅིའི་ཕྱིར་འདི་ལྟར་དགེ་སློང་དག་གིས་འདི་ལྟར་སྟོན་པའི་མཆོད་རྟེན་ལ་རྡོག་པས་རྫི་ཞིང་འདོང་ཞིང་འདོང་ཞེས་འཕྱས་འདོགས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་
[120a.6]ལྡན་འདས་ཀྱིས་བཀའ་སྩལ་པ། བྲམ་ཟེ་དང་ཁྱིམ་བདག་རྣམས་འཕྱ་བ་ནི་ཡུས་ཏེ། དེ་ལྟ་བས་ན་དགེ་སློང་དག་གིས་སྟོན་པའི་མཆོད་རྟེན་ལ་རྡོག་པས་རྫི་ཞིང་མ་འདོང་ཤིག །དེ་སྟེ་མཆོད་པའི་ཕྱིར་ན་ནི་ཁྱིམ་པས་འཛེགས་ཤིག །དེ་མེད་ན་དགེ་ཚུལ་པས་རྐང་པ་གཉིས་
[120a.7]ཁྲུས་ལ་དྲིས་བྱུག་གམ་གོས་ཀྱིས་དཀྲིས་ཏེ་འཛེགས་ཤིག །དེ་དག་ཀྱང་མེད་ན་དགེ་སློང་གིས་སྟོན་པར་འདུ་ཤེས་ཞོག་ལ་དུས་ལ་བབ་པར་སོམས་ཏེ་དེ་ལྟར་དེ་བཞིན་དུ་འཛེགས་ལ་དྲིའི་རི་མོ་བྱོས་ཤིག །མཆོད་རྟེན་ཆེ་སྟེ་འཛེག་མི་ནུས་པ་དང་། བཅོམ་ལྡན་འདས་ཀྱིས་བཀའ་
[120b]
[120b.1]སྩལ་པ། ཐག་པས་ཐོགས་ཏེ་འཛེགས་ཤིག །དབུ་སྐྲ་དང་སེན་མོའི་མཆོད་རྟེན་ལ་མེ་ཏོག་གི་ཕྲེང་བ་དབུལ་བ་ཕུལ་བ་དང་། དེ་དག་རྙིས་ཏེ་མི་མཛེས་པར་གྱུར་ནས། ཁྱིམ་བདག་སྐྱབས་མེད་ཟས་སྦྱིན་གྱིས་བཅོམ་ལྡན་འདས་ཀྱི་དབུ་སྐྲ་དང་སེན་མོའི་མཆོད་རྟེན་ལ་མེ་
[120b.2]ཏོག་གི་ཕྲེང་བ་ཕུལ་བ་དང་དེ་དག་རྙིས་ཏེ་མི་མཛེས་ནས། དེ་སྟེ་བཅོམ་ལྡན་འདས་ཀྱིས་གནང་ན་ནི་བཅོམ་ལྡན་འདས་ཀྱི་དབུ་སྐྲ་དང་སེན་མོའི་མཆོད་རྟེན་ལ་རིན་པོ་ཆེའི་ཕྲེང་བ་དབུལ་ལོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་ཁྱིམ་བདག་གནང་
[120b.3]གིས་ཕུལ་ཅིག །དབུ་སྐྲ་དང་སེན་མོའི་མཆོད་རྟེན་ལ་བྱ་རོག་ལ་སོགས་པ་བྱ་རྣམས་འཁོད་དེ་དེ་དག་གི་རྟུག་པས་མཆོད་རྟེན་མ་རུང་བར་གྱུར་པ་དང་། ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་ལ་དབུ་སྐྲ་དང་སེན་མོའི་མཆོད་རྟེན་ལ་བྱ་རོག་ལ་སོགས་པ་བྱ་རྣམས་
[120b.4]མཆིས་ཤིང་རྟུག་པས་མཆོད་རྟེན་མ་རུང་བར་བགྱིས་ན། དེ་སྟེ་བཅོམ་ལྡན་འདས་ཀྱིས་གནང་ན། བཅོམ་ལྡན་འདས་ཀྱི་དབུ་སྐྲ་དང་སེན་མོའི་མཆོད་རྟེན་ལ་གཡོག་པའི་སྙིང་པོས་གཡོག་གོ་ཞེས་གསོལ་པ་དང་། བཅོམ་ལྡན་འདས་ཀྱིས་ཁྱིམ་བདག་དེ་ལྟ་བས་ན་གནང་
[120b.5]གིས་གཡོག་པའི་སྙིང་པོས་གཡོགས་ཤིག་ཅེས་བཀའ་སྩལ་པ་དང་། དེས་གཡོག་པའི་སྙིང་པོས་གཡོགས་སོ། །གཡོགས་པ་དེ་དབྱར་འདྲུལ་ཞིང་མུན་པས་མི་སྣང་བར་གྱུར་པ་དང་། ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་ལ་བདག་གིས་དབུ་
[120b.6]སྐྲ་དང་སེན་མོའི་མཆོད་རྟེན་ལ་གཡོག་པའི་སྙིང་པོས་གཡོགས་པ་དེ་ད་ལྟར་དབྱར་གྱི་ཆབ་ཀྱིས་རུལ་ཏེ་མུན་པར་གྱུར་ནས་མི་མངོན་ན་དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་ཆབ་སྒོ་གདོད་དོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་
[120b.7]ན་ཁྱིམ་བདག་གནང་གིས་སྒོ་ཐོད་ཅིག །གླེང་གཞིའི་ནང་ནས་སྒོ་གསུམ་པའི་མདོའི་ཚིགས་སུ་བཅད་པ་དགུ་པའོ།། །།མདོར་ན། ཁར་བ་ལ་སོགས་མཆོད་རྟེན་བྱ། །གསེར་དང་དངུལ་ལ་སོགས་པ་དང་། །རྒྱལ་མཚན་གྱིས་སུ་འདི་ལ་བསྐོར། །འབྲུ་མར་ལ་སོགས་ཆག་
[121a]
[121a.1]ཆག་གདབ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །ཁྱིམ་བདག་མགོན་མེད་ཟས་སྦྱིན་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་
[121a.2]ལ་མགོ་བོས་ཕྱག་འཚལ་ཏེ་བཅོམ་ལྡན་འདས་ལ་འདི་སྐད་ཅེས་བཅོམ་ལྡན་འདས་ཀྱིས་དེ་སྟེ་གནང་ན་བདག་གིས་བཅོམ་ལྡན་འདས་ཀྱི་ཁར་བའི་མཆོད་རྟེན་བགྱིའོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་དེ་ལྟ་བས་ན་གནང་གིས་བྱོས་
[121a.3]ཤིག །ཡང་བཅོམ་ལྡན་འདས་ཀྱིས་དེ་སྟེ་གནང་ན་གསེར་གྱི་མཆོད་རྟེན་བགྱིའོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་དེ་ལྟ་བས་ན་གནང་གིས་བྱོས་ཤིག །དེ་བཞིན་དུ་དངུལ་ལས་བྱས་པ་དང་། བཻ་ཌཱུརྱ་ལས་བྱས་པ་དང་། ཤེལ་
[121a.4]ལས་བྱས་པ་རྒྱ་ཆེར་བྱོས་ཤིག །དེ་སྟེ་ཡང་བཅོམ་ལྡན་འདས་ཀྱིས་གནང་ན་བདག་གིས་བཅོམ་ལྡན་འདས་ཀྱི་དབུ་སྐྲ་དང་སེན་མོའི་མཆོད་རྟེན་ལ་རྒྱལ་མཚན་འབུལ་ལོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་དེ་ལྟ་བས་ན་གནང་གིས་
[121a.5]ཕུལ་ཅིག །བཅོམ་ལྡན་འདས་ཀྱིས་རྒྱལ་མཚན་ཕུལ་ཅིག་ཅེས་གསུངས་པ་དང་། དེས་ཅི་འདྲ་བ་ཞིག་དབུལ་བ་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། རྒྱལ་མཚན་བཞི་སྟེ། སེང་གེའི་རྒྱལ་མཚན་དང་། ཆུ་སྲིན་གྱི་རྒྱལ་མཚན་དང་། ཀླུའི་རྒྱལ་མཚན་དང་། 
[121a.6]ཁྱུ་མཆོག་གི་རྒྱལ་མཚན་ནོ། །དེ་སྟེ་ཡང་བཅོམ་ལྡན་འདས་ཀྱིས་གནང་ན་བདག་གིས་བཅོམ་ལྡན་འདས་ཀྱི་དབུ་སྐྲ་དང་སེན་མོའི་མཆོད་རྟེན་ལ་འབྲུ་མར་གྱིས་ཆག་ཆག་གདབ་བོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་ཁྱིམ་བདག་གནང་
[121a.7]གིས་ཆག་ཆག་ཐོབ་ཤིག །ཡང་གསོལ་པ། དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་བཅོམ་ལྡན་འདས་ཀྱི་དབུ་སྐྲ་དང་སེན་མོའི་མཆོད་རྟེན་ལ་ལྡོང་རོས་ཀྱིས་བྱུག་གོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་ཁྱིམ་བདག་གནང་གིས་
[121b]
[121b.1]ཡུགས་ཤིག །ཇི་ལྟར་ལྡོང་རོས་ཀྱིས་བྱུག་པ་དེ་བཞིན་དུ་ཙན་དན་གྱིས་བྱུག་པ་ཡང་རྒྱ་ཆེར་བྱོས་ཤིག །གླེང་གཞིའི་ནང་ནས་སྒོ་གསུམ་པའི་མདོའི་ཚིགས་སུ་བཅད་པ་བཅུ་པ་སྟེ། གླེང་གཞིའི་ནང་ནས་སྒོ་གསུམ་པ་རྫོགས་སྷོ།། །།མདོར་བསྡུས་པར་ན། སྒོ་ལེབ་
[121b.2]དང་ཡང་དེ་ལྟར་དབྱར། །དྲུག་སྡེ་དག་དང་བཙོ་བླག་མཁན། །གཞོང་པ་གཏན་པ་དེ་བཞིན་ཏེ། །ཀུན་ཏུ་རྒྱུ་དང་སྐྱིན་པོ་དང་། །ཆག་ཆག་བཏབ་པ་རུང་བ་དང་། །དེ་བཞིན་མདོ་རྣམས་བསྡུས་པར་བརྗོད།། །།མདོར་ན། སྒོ་ལེབ་དང་ནི་པུས་འཁྱུད་དང་། །དྲ་བ་དང་
[121b.3]ཡང་གཟུགས་འཁོར་དང་། །ཞིང་དང་འབྲས་དང་སྐྱེ་བ་དང་། །ནོར་ལས་སྐྱེས་དང་གོས་རྣམས་སོ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སངས་རྒྱས་བཅོམ་ལྡན་འདས་ལ་ཚེ་
[121b.4]དང་ལྡན་པ་ཨུ་པཱ་ལིས་ཞུས་པ། བཙུན་པ་བཅོམ་ལྡན་འདས་ཀྱིས་སྒོ་ལེབ་ལ་ལག་གཟུངས་བྱོས་ཤིག་ཅེས་གསུངས་ན་ཅི་འདྲ་བ་ལས་བགྱི། ཨུ་པཱ་ལི་རིན་པོ་ཆེ་མ་གཏོགས་པའོ། །ཡང་གསོལ་པ། བཙུན་པ་བཅོམ་ལྡན་འདས་ཀྱིས་དགེ་སློང་གིས་བུས་འཁྱུད་ཆོངས་
[121b.5]ཤིག་ཅེས་གསུངས་ན། ཇི་ལྟར་བཅང་བར་བགྱི། ཨུ་པཱ་ལི་སྐུད་པ་སྣ་བདུན་ཏེ། བལ་གྱི་དང་། ལྡུམ་བུ་ཤ་ན་ཀའི་དང་། རས་ཀྱི་སྐུད་པ་དང་། ཟར་མའི་དང་། རྩྭ་དུ་གུ་ལའི་དང་། ཀོ་ཏམ་བ་ཀའི་དང་། སྲིན་བལ་རྣམས་སོ། །ཡང་གསོལ་པ། བཙུན་པ་བཅོམ་
[121b.6]ལྡན་འདས་ཀྱིས་དྲ་བ་བྱོས་ཤིག་ཅེས་གསུངས་ན་ཇི་ལྟ་བུ་ལས་བགྱི། ཨུ་པཱ་ལི་རྣམ་པ་བཞི་སྟེ། རྩྭ་མུན་ཛའི་དང་། བལ་བ་ཛ་དང་། ཟར་མའི་དང་། རས་ཀྱི་སྐུད་པ་ལས་སོ། །ཡང་གསོལ་བ། བཙུན་པ་བཅོམ་ལྡན་འདས་ཀྱིས་དྲ་བའི་གཟུགས་འཁོར་བྱོས་ཤིག་
[121b.7]ཅེས་གསུངས་ན། ཇི་ལྟ་བུ་ལས་བགྱི། ཨུ་པཱ་ལི་རིན་པོ་ཆེ་མ་གཏོགས་པའོ། །གླེང་གཞི་ནི་མཉན་དུ་ཡོད་པ་ན་སྟེ། མཉན་དུ་ཡོད་པ་ན་ཁྱིམ་བདག་གཞན་ཞིག་དད་ཅིང་དེས་ལ་དགེ་བར་སེམས་པ་ཞིག་འདུག་སྟེ། དེ་ན་གཅེར་བུ་པའི་དགེ་བསྙེན་པའི་
[122a]
[122a.1]བུ་མོ་ཆུང་མར་བླངས་ཏེ་དེས་དེ་ལ་བཟང་མོ་སངས་རྒྱས་ནི་སྟོན་པ། ཆོས་ནི་རྒྱལ་མཚན། དགེ་སློང་ནི་ཡོན་གནས་ཏེ། དེ་དག་ལ་བྱ་བ་བྱོས་ཤིག་ཅེས་བསྒོ་བ་དང་། དེ་གཡོས་ཀུན་ཏུ་སྤྱོད་དེ་གཡོ་མེད་པ་ལྟར་ཇོ་བོའི་སྲས་ལེགས་ཀྱིས་དེ་བཞིན་དུ་བགྱིའོ་ཞེས་སྨྲས་པ་དང་། 
[122a.2]ཁྱིམ་བདག་དེའི་ཁྱིམ་དུ་ཉིན་གཅིག་བཞིན་དགེ་འདུན་གྱིས་བསྐོས་པའི་དགེ་སློང་རྣམས་བཤོས་གསོལ་ལོ། །དེ་ནས་དུས་ཕྱི་ཞིག་ན་ཁྱིམ་བདག་དེ་རི་བྲགས་ཀྱི་གྲོང་གཞན་ཞིག་ཏུ་དོན་ཅུང་ཟད་ཅིག་ཡོད་པར་གྱུར་ཏེ། དེས་ཆུང་མ་དེ་ལ་བསྒོ་བ། བཟང་མོ་ཁོ་བོ་ཡུལ་འདི་ཞེས་བྱ་བའི་རི་དྲུང་གི་གྲོང་
[122a.3]དུ་དོན་ཅུང་ཟད་ཅིག་ཡོད་པར་གྱུར་ཏེ་དེར་འགྲོས། ཁྱོད་ཀྱིས་དེ་བཞིན་དུ་སྦྱིན་གནས་རྣམས་ལ་བཤོས་གསོལ་ཅིག་ཅེས་བྱས་པ་དང་། དེ་གཡོས་ཀུན་ཏུ་སྤྱོད་དེ། གཡོ་མེད་པ་ལྟར་ཇོ་བོའི་སྲས་ལེགས་ཀྱིས་བཤོས་གསོལ་ལོ་ཞེས་སྨྲས་སོ། །དེ་སོང་ནས་བདག་གིས་ཆུང་མ་ལ་བསྒོ་ཟིན་ན་
[122a.4]དགེ་སློང་ལ་ཡང་བསྒོའོ་སྙམ་དུ་སེམས་ཏེ་དེ་གཙུག་ལག་ཁང་དུ་སོང་ནས། དགེ་སྐོས་ཀྱི་རྐང་པ་ལ་ཕྱག་འཚལ་ཏེ་སྨྲས་པ། འཕགས་པ་བདག་ཡུལ་འདི་ཞེས་བྱ་བའི་རི་བྲགས་ཀྱི་གྲོང་དེར་དོན་ཅུང་ཟད་ཅིག་མཆིས་པར་གྱུར་ཏེ་བདག་དེར་མཆིས་ཁྱོད་ཀྱིས་དེ་བཞིན་དུ་དགེ་འདུན་གྱིས་བསྐོས་པའི་
[122a.5]དགེ་སློང་གཏང་བར་གསོལ། དེས་ཁྱིམ་བདག་དེ་བཞིན་དུ་ལེགས་ཀྱིས་གཏང་ངོ་ཞེས་སྨྲས་སོ། །དེ་ནས་ཁྱིམ་བདག་དེས་སྟོན་པ་དང་། ཆོས་དང་། དགེ་འདུན་ལ་ཕྱག་བྱས་ཏེ་རི་བྲགས་ཀྱི་གྲོང་དེར་སོང་ངོ་། །དགེ་འདུན་གྱིས་བསྐོས་པའི་དགེ་སློང་དག་ཕན་ཚུན་ཚེ་དང་ལྡན་པ་ཁྱིམ་
[122a.6]བདག་དེའི་ཆུང་མ་མ་དད་པས་གདུགས་ཚོད་ལས་སྔ་ཟད་དུ་འདོང་ངོ་ཞེས་གཏམ་བྱས་ན་དེ་དག་གདུགས་ཚོད་ལས་སྔར་དོང་བ་དང་། ཁྱིམ་བདག་དེའི་ཆུང་མས་མཐོང་ནས་འཕགས་པ་ཁྱེད་ཧ་ཅང་སྔར་བྱོན་ཏེ་ཅི་དེ་དག་གི་སུག་ལས་གཞན་མ་མཆིས་སམ་ཞེས་ཉེས་པ་ངོར་བརྗོད་པ་དང་། 
[122a.7]དེ་དག་སྤ་གོང་ནས་ཅང་མི་ཟེར་བར་གདུགས་ཚོད་བབ་ཀྱི་བར་དུ་འཁོད་ནས་ཟན་ཟོས་ཏེ་དོང་ངོ་། །དེས་ཕྱི་དེ་ཉིན་མོ་ཟས་དག་སྔ་ཟད་དུ་སྦྱར་ཏེ་སྟན་བཏིང་ནས་བྱ་ར་བྱེད་ཅིང་འདུག་གོ། །དགེ་སློང་དག་གདུགས་ཚོད་བབ་ཁར་དོང་བ་དང་། དེས་མཐོང་ནས་དཔྱས་པ་དང་། དགེ་སློང་དག་
[122b]
[122b.1]གཅིག་ལ་གཅིག་ཚེ་དང་ལྡན་པ་གཉིས་ཀར་ཡང་འཕྱས། ཇི་ལྟ་བུ་ཡང་རུང་ཟོས་ལ་དོང་ནས་ཚངས་པ་མཚུངས་པར་སྤྱོད་པ་ལ་བསྒོ་སྟེ་ཕྱིན་ཆད་འདིར་ནི་དགེ་སློང་དག་ཀྱང་མི་འདོང་བར་བྱའོ་ཞེས་སྨྲས་ནས་ཟན་ཟོས་ཏེ་གཙུག་ལག་ཁང་དུ་དོང་ངོ་། །དགེ་སློང་དེ་དག་གིས་ཇི་ལྟ་བུར་གྱུར་པ་
[122b.2]བཟླས་པ་དང་། དགེ་སློང་དག་ཕྱིས་དེར་མི་འདོང་བར་གྱུར་ཏོ། །ཇི་ཙམ་ན་ཁྱིམ་བདག་དེ་སླར་འོངས་ནས་བཟང་མོ་ཡོན་གནས་དག་བསྒོ་བ་བཞིན་དུ་བཤོས་གསོལ་ཏམ་ཞེས་དྲིས་པ་དང་། དེས་ཇོ་བོའི་སྲས་ཉི་མ་གཉིས་ཤིག །གཤེགས་ཏེ་བཤོས་གསོལ་ནས་མ་གཤེགས་
[122b.3]པར་གྱུར་ཏོ་ཞེས་སྨྲས་པ་དང་། དེ་སྐད་ཐོས་ནས་གཙུག་ལག་ཁང་དུ་སོང་སྟེ། འཕགས་པ་ཅིའི་སླད་དུ་དགེ་འདུན་གྱིས་བསྐོས་པའི་དགེ་སློང་རྣམས་མ་བཏང་ཞེས་སྨྲས་པ་དང་། དེ་དག་གིས་ཇི་ལྟར་གྱུར་པ་ཐམས་ཅད་བཟླས་སོ། །དེས་འཕགས་པ་དེ་ལྟར་ན་བདག་གི་ཞིང་ལས་སྐྱེ་བའི་
[122b.4]འབྲས་དེ་འཕགས་པ་རྣམས་ལ་དབུལ་གྱིས་ཁྱེད་འདིར་གསོལ་ཅིག་ཅེས་སྨྲས་པ་དང་། དེས་ཁྱིམ་བདག་མི་འཚལ་ལོ། །དེ་ཅིའི་ཕྱིར་ཞེ་ན། མ་བཙོས་པའི་འབྲུ་ལེན་པར་བཅོམ་ལྡན་འདས་ཀྱིས་མ་གནང་ངོ་ཞེས་སྨྲས་པ་དང་། དེ་ཅང་མི་ཟེར་བར་འདུག་གོ། །དེ་ལྟར་གྱུར་པ་དགེ་སློང་
[122b.5]དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་གནང་གིས་དགེ་འདུན་གྱི་ཕྱིར་འབྲས་ལོང་ལ་ཐེ་ཚོམ་དུ་མ་བྱེད་ཅིག །གླེང་གཞི་ནི་མཉན་དུ་ཡོད་པ་ན་སྟེ། མཉན་དུ་ཡོད་པ་ན་ཁྱིམ་བདག་གཞན་ཞིག་གིས་གང་ཟག་གཞན་
[122b.6]ཞིག་གི་ཕྱིར་གནས་ཁང་ཞིག་བརྩིགས་ཏེ་བཞག་ནས་དེའི་ནང་དུ་མལ་སྟན་དག་ཀྱང་མང་དུ་ཕུལ་ཏེ་བཞག་པ་དང་། དགེ་སློང་དག་གིས་མཛོད་ཆེན་པོའི་ནང་དུ་གཅིག་ཏུ་བསྡུས་ཏེ་བཞག་གོ། །དགེ་སློང་དེས་ཁྱིམ་བདག་དེ་ལ་སྨྲས་པ་དང་། དེས་འཕྱས་འདོགས་སོ། །དེ་ལྟར་གྱུར་
[122b.7]པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ཁྱིམ་བདག་དེ་འཕྱ་བ་ནི་ཡུས་ཏེ། དེ་བས་ན་མལ་སྟན་ཇི་ལྟར་བསྔོས་པ་བཞིན་དུ་སྤྱད་པར་བྱ་སྟེ། དེར་གང་དག་གནས་པ་དེ་ཉིད་དབང་ངོ་། །དེ་ནས་ཡང་ཁྱིམ་
[123a]
[123a.1]བདག་དེས་གནས་ཁང་དེར་གོས་ཀྱི་རྙེད་པ་མང་ཞིག་ཕུལ་བ་དང་། དེ་ལ་མལ་སྟན་འགེད་པས་དགེ་འདུན་གྱི་རྙེད་པའི་ནང་དུ་བྲུབས་པ་དང་། དགེ་སློང་དེས་ཁྱིམ་བདག་དེ་ལ་སྨྲས་སོ། །དེ་ཡང་འཕྱས་འདོགས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་
[123a.2]ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ཁྱིམ་བདག་དེ་འཕྱ་བ་ནི་ཡུས་ཏེ། ཡོན་བདག་གི་དབང་དུ་བྱས་ལོང་ལ་དགེ་སློང་དག་ཁྱིམ་གྱི་རྙེད་པ་དེ་ནི་དེར་གང་གནས་པ་དེ་དག་ཉིད་དབང་ངོ་། །དེ་དག་གིས་དགེ་སློང་དེ་ལ་འཐོབ་པ་གཞན་དག་མ་བྱིན་པ་དང་། 
[123a.3]བཅོམ་ལྡན་འདས་ཀྱིས་བཀའ་སྩལ་པ། དེར་ཡང་དགེ་འདུན་གྱིར་གཏོགས་པའི་རྙེད་པ་དེ་དག་ལས་ཀྱང་བྱིན་ཅིག །དེས་ཀྱང་དེ་ལ་ལོངས་སྤྱོད་དུ་གྱིས་ལ་ཐེ་ཚོམ་དུ་མ་བྱེད་ཅིག །གླེང་གཞིའི་ནང་ནས་སྒོ་བཞི་པའི་མདོའི་ཚིགས་སུ་བཅད་པ་དང་པོའོ།། །།འདུལ་བ་གཞུང་དམ་
[123a.4]པ། བམ་པོ་སུམ་བཅུ་རྩ་དྲུག་པ། མདོར་ན། གང་ཞིག་གང་དུ་གནས་པ་དང་། །དགེ་སློང་དེས་ཀྱང་དེ་རུང་བ། །ལས་ཀྱང་སར་པའི་ཡོ་བྱད་དག །ཟས་དང་མར་མེ་རུང་བའོ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་
[123a.5]བཞུགས་སོ། །མཉན་དུ་ཡོད་པ་ན་ཁྱིམ་བདག་གཞན་ཞིག་གིས་གཙུག་ལག་ཁང་དུ་གནས་ཁང་དག་བརྩིགས་ནས་དེར་མལ་སྟན་ཀྱང་ཕུལ། རྙེད་པ་དག་ཀྱང་བཅས་པ་དང་། དགེ་སློང་དག་མལ་སྟན་དེ་དག་ཀྱང་དགེ་འདུན་གྱི་ནང་དུ་བྲུབས་ཏེ་རྙེད་པ་ཡང་སྤྱིར་བགོས་སོ། །དེ་ལྟར་གྱུར་
[123a.6]པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དངོས་པོ་ངེས་པར་འགྱུར་བ་ལ་མ་བསྐྱོད་ཅིག །དེ་ན་ངེས་པར་གནས་པ་གང་ཡིན་པ་དེ་དག་གིས་སྤྱད་པར་བྱ་སྟེ། རྙེད་པ་ཡང་བདག་གིར་བྱོས་ཤིག །དགེ་སློང་དག་གིས་དེ་
[123a.7]ལ་རྙེད་པ་གཞན་མ་བྱིན་པ་དང་། བཅོམ་ལྡན་འདས་ཀྱིས་བཀའ་སྩལ་པ། གཉི་ག་ཡང་བྱིན་ལ་ཅི་བདེར་སྤྱོད་པར་བྱ་སྟེ། འོན་ཀྱང་དགེ་སློང་རྣམས་ལ་ཇི་ལྟར་རྒན་རིམས་སུ་བསྐོ་བར་བྱའོ། །གླེང་གཞི་ནི་མཉན་དུ་ཡོད་པ་ན་སྟེ། མཉན་དུ་ཡོད་པ་ན་ཁྱིམ་བདག་གཞན་ཞིག་
[123b]
[123b.1]འདུག་པ་དེའི་དྲུང་དུ་བསོད་སྙོམས་པ་གཞན་ཞིག་དེར་སོང་ནས་སྐྱབས་སུ་འགྲོ་བ་དང་། བསླབ་པའི་གནས་ལ་བཞག་གོ། །དུས་ཕྱི་ཞིག་ན་ཡང་ནོར་ལས་བསོད་ནམས་སུ་བྱ་བའི་དངོས་པོ་བདུན་པོའི་ཡོན་ཏན་བརྗོད་པ་དང་། ཁྱིམ་བདག་དེ་རབ་ཏུ་དད་པར་གྱུར་ནས། འཕགས་པ་བདག་
[123b.2]གིས་ཀྱང་ནོར་ལས་བྱས་པའི་བསོད་ནམས་ཀྱི་དངོས་པོ་ཅུང་ཟད་ཅིག་བགྱིའོ་ཞེས་སྨྲས་པ་དང་། བསོད་སྙོམས་པ་དེས། ཁྱིམ་བདག་དེ་བཞིན་དུ་བྱོས་ཤིག་ཅེས་སྨྲས་པ་དང་། འཕགས་པ་ཅི་ཞིག་བགྱི། དགེ་འདུན་གྱི་གཙུག་ལག་ཁང་བྱོས་ཤིག །འཕགས་པ་བདག་ལ་ཀཱར་ཥཱ་པ་
[123b.3]ཎ་ནི་མཆིས་ན། བསོད་ནམས་བྱ་བའི་གྲོགས་དག་མ་མཆིས་སོ། །ཁྱིམ་བདག་ཀཱར་ཥཱ་པ་ཎ་ཁྱེར་ཏེ་ཤོག་ཤིག །ངས་ཁྱོད་ཀྱི་བསོད་ནམས་ཀྱི་གྲོགས་བྱའོ་ཞེས་སྨྲས་པ་དང་། དེས་ཀཱར་ཥཱ་པ་ཎ་རྣམས་བྱིན་ནས་ལས་སར་པ་བྱེད་པ་ཡང་བསྐོས་སོ། །དེས་ཀཱར་ཥཱ་པ་ཎ་རྣམས་
[123b.4]གནས་ཁང་གི་ནང་དུ་བཅུག་སྟེ་བཞག་ནས་ལས་ཅུང་ཟད་ཙམ་ཡང་མ་བརྩམས་སོ། །ཁྱིམ་བདག་དེས་འདི་སྙམ་དུ་བདག་གི་གཙུག་ལག་ཁང་ཅི་ཙམ་ཞིག་བྱས་པ་ལྟར་འགྲོའོ་ཞེས་བསམས་ནས་དེ་དེར་འོངས་ན། ཅུང་ཟད་ཙམ་ཡང་མ་བྱས་པར་མཐོང་ངོ་། །དེས་བསོད་སྙོམས་པ་ལ་
[123b.5]འཕགས་པ་ཅིའི་ཕྱིར་ལས་དག་མ་བརྩམས་ཞེས་དྲིས་པ་དང་། ལས་སར་པ་བྱེད་པས་འདིར་ཡོ་བྱད་དག་དགོས་སོ་ཞེས་སྨྲས་པ་དང་། ཁྱིམ་བདག་གིས་བདག་གིས་ཀཱར་ཥཱ་པ་ཎ་ཕུལ་བ་དེ་ལ་ལས་སར་པ་བྱ་བའི་ཡོ་བྱད་དག་ཅིའི་ཕྱིར་མི་སྦྱར། དེས་སྨྲས་པ། ཁྱིམ་བདག་ངས་ཕྱོགས་
[123b.6]བཞིའི་དགེ་འདུན་གྱི་རྫས་མ་རུང་བར་ཇི་ལྟར་བྱ་ཞེས་སྨྲས་པ་དང་། འཕགས་པ་དེ་ལ་ནོངས་པ་མ་མཆིས་ཀྱིས་གྱིས་ཤིག །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་ཁྱིམ་བདག་གིས་བསྒོ་ན་ལས་
[123b.7]སར་པའི་ཡོ་བྱད་དེ་དག་ལས་སྦྱོར་ཅིག །དེ་ལ་ཐེ་ཚོམ་དུ་མ་བྱེད་ཅིག །དེས་དེ་ལས་སར་པའི་ཡོ་བྱད་སྦྱར་ཏེ། བསོད་སྙོམས་པ་དེས་ལས་སར་པ་ཡང་བྱས་ནས་བསོད་སྙོམས་སློང་དུ་སོང་བ་དང་། ཁྱིམ་བདག་དེས་མཐོང་ནས་འཕགས་པ་ཁྱོད་ནི་བསོད་སྙོམས་སྤྱོད་ན་བདག་གི་གཙུག་
[124a]
[124a.1]ལག་ཁང་གི་ལས་སར་པ་སུ་བགྱིད་ཅེས་སྨྲས་པ་དང་། ཁྱིམ་བདག་སེམས་ཅན་ཐམས་ཅད་ནི་ཟས་ལ་གནས་ན་ཅིང་ལྟོགས་བཞིན་དུ་ཁྱོད་ཀྱི་གཙུག་ལག་ཁང་གི་ལས་སར་པ་བྱེད་དམ། ལོས་ཀྱང་བསོད་སྙོམས་ལ་འཇུག་མོད་ཅེས་སྨྲས་པ་དང་། དེས་འཕགས་
[124a.2]པ་དེ་ལྟ་ན་ལས་སར་པའི་རྒྱུ་དེ་ལས་བཤོས་སུ་མཛོད་ཅེས་སྨྲས་པ་དང་། དེས་ཅིའི་ཕྱིར་ན་ངས་ཕྱོགས་བཞིའི་དགེ་འདུན་གྱིར་བསྔོས་པ་བཟའ་ཞེས་སྨྲས་པ་དང་། དེས་འཕགས་པ་དེ་ལ་གནོད་པ་མེད་ཀྱིས་ཟོ་ཤིག་ཅེས་སྨྲས་ནས། དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་
[124a.3]ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་ཁྱིམ་བདག་གིས་བསྒོ་ན་དེ་ཉིད་ལ་ཟན་དུ་ཟོ་ཤིག །དེ་ལ་ཐེ་ཚོམ་དུ་མ་བྱེད་པར་བཟའ་བར་གྱིས་ཤིག །དེ་ནས་བསོད་སྙོམས་པ་དེ་ཟས་མི་བཟང་བ་ཟོས་པས་གྲམ་པར་གྱུར་པ་དང་། བཅོམ་ལྡན་འདས་ཀྱིས་
[124a.4]ཟས་ངན་པ་མ་ཟ་ཤིག་ཅེས་གསུངས་པ་དང་། ཟས་བཟང་དུ་ཟ་བར་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། ཟས་བཟང་པོར་ཡང་མ་ཟ་བར་ཇི་ལྟར་གཙུག་ལག་ཁང་གཞན་གྱི་བཟའ་བའི་ཐང་དེ་བཞིན་དུ་ཟོ་ཤིག །སྣུམ་བག་མ་རྙེད་ནས། བཅོམ་ལྡན་འདས་ཀྱིས་བཀའ་
[124a.5]སྩལ་པ། ཇི་ལྟར་གཙུག་ལག་ཁང་གཞན་ན་སྣུམ་བག་རྙེད་པ་དེ་ལྟར་བྱ་སྟེ། དེ་ལ་ཐེ་ཚོམ་དུ་མ་བྱེད་ཅིག །བསོད་སྙོམས་པ་དེས་ལས་སར་པའི་ཡོ་བྱད་དག་བལྟ་བའི་ཕྱིར་འབྲུ་མར་བསོད་སྙོམས་སུ་བླངས་པ་དང་། བཅོམ་ལྡན་འདས་ཀྱིས་བཀའ་སྩལ་པ། ལས་སར་པའི་རྒྱུ་
[124a.6]ལས་འབྲུ་མར་ཉོས་ཤིག །ཡོ་བྱད་གཞན་རྣམས་ཇི་དགོས་པ་ཡང་དེ་ལས་སྦྱར་བར་བྱ་སྟེ། དེ་ལ་ཐེ་ཚོམ་མ་བྱེད་ཅིག །གླེང་གཞིའི་ནང་ནས་སྒོ་བཞི་པའི་མདོའི་ཚིགས་སུ་བཅད་པ་གཉིས་པའོ།། །།མདོར་ན། དགེ་འདུན་རྣམས་ཀྱི་མལ་སྟན་ནི། །བླ་གབ་མེད་པར་མི་བགོ་
[124a.7]དང་། །ཚོན་དང་ལྷུང་བཟེད་ལས་བྱེད་མི་བགོ་སྟེ། །སྲོད་འདས་མཚན་མོ་མལ་སྟན་བགོ་མི་བྱ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དྲུག་སྡེ་དག་གིས་དགེ་འདུན་གྱི་མལ་སྟན་བགོས་ནས་ཚོན་
[124b]
[124b.1]གྱི་ལས་བྱེད་གོས་འཁྲུ་འཚེད། ལྷུང་བཟེད་ཀྱི་ལས་བྱེད་པས་གོས་རྣམས་མེས་ཚིག །དྲི་མ་ཅན་དུ་ཡང་གྱུར་ཅིང་། ཚོན་གྱིས་ཀྱང་མ་རུང་བར་གྱུར་ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་
[124b.2]འདུན་གྱི་གོས་གྱོན་ལ་ཚོན་གྱི་ལས་མ་བྱེད་ཅིག །ལྷུང་བཟེད་ཀྱི་ལས་དང་། གཞན་ཡང་ཤིང་གཤེག་པའི་ལས་དག་མ་བྱེད་ཅིག །བྱས་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། ཡང་དྲུག་སྡེ་དག་གིས་དགེ་འདུན་གྱི་གོས་རྣམས་གྱོན་ནས་
[124b.3]བླ་གབ་མེད་པར་ཚོན་རྩིའི་ལས་བྱེད་ཅིང་ཆར་བབ་བཞིན་དུ་འདུག་ནས་གོས་མ་རུང་བར་གྱུར་ཏེ། དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་གོས་རྣམས་གྱོན་ལ་བླ་གབ་མེད་པར་ཆར་བབ་བཞིན་དུ་མ་
[124b.4]འདུག་ཤིག །འདུག་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། དྲུག་སྡེ་དག་གཞོངས་སྤྱད་པ་སྤྱོད་པ་ལས་རི་བྲགས་ཀྱི་གྲོང་གཞན་ཞིག་ཏུ་མཚན་མོ་སྲོད་འདས་ཏེ་ཕྱིན་པ་དང་། རི་བྲགས་ཀྱི་གྲོང་དེ་ན་གཙུག་ལག་ཁང་ཞིག་ཡོད་པ་དེར་འོངས་ནས་དགེ་
[124b.5]སློང་དག་གིས་སོ་སོར་བཤེས་པའི་གནས་སུ་ངལ་བསོ་བ་ལ་ཞུགས་སོ། །དེ་དག་གིས་སྨྲས་པ། ཚེ་དང་ལྡན་པ་དག་ངལ་བསོ་བ་ནི་ཕྱིས་བྱས། མལ་སྟན་བགེད་པ་བོས་ལ་རྒན་རིམས་བཞིན་དུ་མལ་སྟན་དང་། གནས་ཁང་བགོས་ཤིག །དེ་དག་གིས་ཚེ་དང་ལྡན་པ་དགེ་སློང་ཁ་ཅིག་
[124b.6]ཉལ་ནས་སྲོད་ཀྱང་འཁོར་ན་གནོད་པར་བྱས་ཏེ་ཅི་རུང་གིས། གང་དུ་བཤེས་པའི་གནས་སུ་ཉོལ་ཅིག་དང་། སང་ནམ་ལངས་ནས་གནས་ཁང་དང་མལ་སྟན་བགོ་བར་བྱའོ་ཞེས་སྨྲས་པ་དང་། དེ་དག་གིས་ཚེ་དང་ལྡན་པ་དག་སྟོན་པ་བཞུགས་བཞིན་དུ་ཁྱེད་ཀྱིས་བསྟན་པ་དག་ཞིག་
[124b.7]པར་བྱའམ། གནས་ཁང་དང་མལ་སྟན་དག་ངེད་ཅག་དང་རྒན་རིམས་སུ་བགོས་ཤིག་ཅེས་སྨྲས་པ་དང་། མལ་སྟན་འགེད་པས་གནས་ཁང་དང་མལ་སྟན་དག་འགེད་པ་ལ་ཞུགས་ནས་གསར་བུ་རྣམས་ལ་མ་བགོས་པར་ནམ་ནངས་ནས་དྲུག་སྡེ་དག་ཅུང་ཟད་ཅིག་ཉལ་ནས། ནང་པར་
[125a]
[125a.1]སྔར་ལངས་ཏེ་མལ་སྟན་དག་སླར་ཕུལ་ནས་དོང་བ་དང་། དགེ་སློང་དག་གིས་ཅིའི་ཕྱིར་ན་མལ་སྟན་དག་སླར་ཕུལ། དེ་དག་གིས་ཚེ་དང་ལྡན་པ་དག་ངེད་ཅག་མཆོད་རྟེན་ལ་ཕྱག་འཚལ་དུ་འོངས་ཏེ་ད་ནི་སླར་འདོང་ངོ་ཞེས་སྨྲས་པ་དང་། དེ་དག་གིས་ཚེ་དང་ལྡན་པ་དག་
[125a.2]དེ་ལྟར་ན་ཁྱེད་ཅག་གིས་མཚན་རངས་དགེ་སློང་དག་གཙེས་ཏེ་ཅི་བྱ་ཞེས་སྨྲས་པ་དང་། དེ་དག་གིས་ཚེ་དང་ལྡན་པ་དག་བསྟན་པ་བརྟན་པར་བྱ་བའི་ཕྱིར་བྱས་ཀྱི། ངེད་ལ་ཉེས་པ་ཅི་ཡོད་ཅེས་སྨྲས་པ་དང་། དགེ་སློང་དག་གིས་དཔྱས་བཏགས་སོ། །དེ་ལྟར་གྱུར་པ་དེ་དགེ་སློང་དག་གིས་བཅོམ་
[125a.3]ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་མཚན་མོ་སྲོད་འཁོར་ཕན་ཆད་སྟན་དག་མ་བགོ་ཤིག །དེ་སྟེ་གློ་བུར་དུ་ནུབ་མོ་འོངས་ན་གང་མཛའ་བའི་གནས་སུ་འདུག་ལ། དེ་སྟེ་ནམ་ལངས་ནས་ཀྱང་འདུག་པར་གྱུར་ན་གནས་ཁང་ཡང་
[125a.4]བགོས་ཤིག །མལ་སྟན་ཡང་བྱིན་ཅིག །གླེང་གཞི་ནི་མཉན་དུ་ཡོད་པ་ན་སྟེ། དྲུག་སྡེ་དག་གཞོངས་སྤྱད་པ་སྤྱོད་ཅིང་དོང་ནས་རི་བྲགས་ཀྱི་གྲོང་གཞན་ཞིག་ཏུ་ཕྱིན་ནས་རི་བྲགས་ཀྱི་གྲོང་དེ་ན་གཙུག་ལག་ཁང་ཞིག་ཡོད་པ་དེར་ཕྱིན་ནས་དགེ་སློང་དག་གིས་གང་མཛའ་བའི་གནས་སུ་
[125a.5]བཞག་སྟེ། དེ་ནས་མལ་སྟན་བགོ་བར་བྱེད་པ་ན་རྒན་རིམས་ཀྱི་ཁྲིའུའི་སྟེང་དུ་དེ་དག་ནན་གྱིས་འདུག་ནས་དེ་དག་ལ་རྒན་རིམས་ཀྱིས་ཀྱང་བསླང་བར་མ་ནུས་སོ། །གང་གི་ཚེ་མལ་སྟན་དག་བགོས་པ་དང་། དེའི་ཚེ་རྒན་རིམས་ཀྱི་ཁྲིའུ་དེ་དག་ལྷན་ཅིག་སྤྱོད་པ་དང་། ཉེ་གནས་རྣམས་ལ་
[125a.6]བྱིན་ནས་མལ་སྟན་མ་ཐོབ་པ་རྣམས་འཕྱ་བར་གྱུར་ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དགེ་སློང་གསར་བུ་རྣམས་འཕྱ་བ་ཡུས་ཏེ། དེ་བས་ན་རྒན་རིམས་ཀྱི་ཁྲིའུ་དག་དང་། ཆུང་ངུ་
[125a.7]ན་སྟན་དག་ཀྱང་རྒན་རིམས་སུ་བགོས་ཤིག །གླེང་གཞིའི་ནང་ནས་སྒོ་བཞི་པའི་མདོའི་ཚིགས་སུ་བཅད་པ་གསུམ་པའོ།། །།མདོར་ན། སྣམ་ཕྱི་ས་དང་བཀྲུ་བའི་ས། །གཅི་བའི་ས་དང་རྐང་པ་བཀྲུས། །ཕྱི་བ་སྣོད་དང་གཟར་བུ་དང་། །རྣམ་པ་སྣ་ཚོགས་དེ་བཞིན་ནོ། །སངས་རྒྱས་
[125b]
[125b.1]བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དྲུག་སྡེ་དག་སྣམ་ཕྱི་སའི་སྒོ་ན་འཆག་ཅིང་གཏམ་ཟེར་ཞིང་འདུག་ནས། དགེ་སློང་དག་ལ་གནོད་པར་བྱེད་དེ། ཚེ་དང་ལྡན་པ་དག་སྐད་ཅིག་སྡོད་ཅིག །ངེད་ཅག་རྒན་རིམས་སུ་
[125b.2]བྱའོ་ཞེས་སྨྲས་ནས་དེ་དག་གིས་དེའི་ཉེ་འཁོར་དུ་སྟོན་ཅིང་ཁ་ཏོན་ཡང་བྱེད། བཙོ་བླག་གི་ལས་ཀྱང་བྱེད་ནས། དགེ་སློང་དག་སྣམ་ཕྱི་སར་འདོང་དུ་ཡང་ངོ་ཚ་ནས་བཤང་གཅི་ལ་སོགས་པ་ཡང་བག་ཡངས་སུ་བྱར་མེད། ཇི་ལྟར་འོངས་པ་བཞིན་ནང་དུ་འཇུག་ཏུ་ཡང་མེད་པར་དེ་དག་གིས་
[125b.3]བགགས་པ་དང་། དེ་དག་ཐམས་ཅད་ནད་དུ་གྱུར་ཏེ་དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་དགེ་སློང་དག་གིས་སྣམ་ཕྱི་སར་སོང་ནས་གཏམ་ཟེར་ཞིང་མ་འདུག་ཤིག །དེའི་ཉེན་ཀོར་དུ་སྟོན་
[125b.4]པར་ཡང་མ་བྱེད་ཅིག །ཀློག་པར་ཡང་མ་བྱེད་ཅིག །ཁ་ཏོན་ཡང་མ་བྱེད་ཅིག །བཙོ་བླག་གི་ཡས་ཀྱང་མ་བྱེད་ཅིག །དགེ་སློང་དག་གིས་སྣམ་ཕྱིས་ན་གཏམ་ཟེར་ཞིང་འདུག་གམ། རིམ་བཞིན་དུ་བྱེད་དམ། དེའི་ཉེན་ཀོར་དུ་སྟོན་ཏམ། ཁ་ཏོན་བྱེད་དམ། ཀློག་གམ། བཙོ་བླག་
[125b.5]གི་ལས་བྱེད་ན་འདས་པ་དང་བཅས་པར་འགྱུར་རོ། །དགེ་སློང་དག་བཀྲུས་ན་འཁྲུ་ཞིང་འདུག་པ་མ་ཟིན་པར་དྲུག་སྡེ་དག་གིས་ངེད་རྒན་ནོ་ཞེས་ཟེར་ནས་བསླང་ངོ་། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་
[125b.6]སློང་དག་གིས་བཀྲུ་སར་དགེ་སློང་བཀྲུ་བ་མ་ཟིན་པ་མ་བསླང་ཤིག །བསླང་ན་འདས་པ་དང་བཅས་པར་འགྱུར་རོ། །དགེ་སློང་དག་གཅི་སར་སོང་བ་དང་། ཕྱིས་དྲུག་སྡེ་དག་དེར་འོངས་ཏེ། ངེད་ཅག་རྒན་གྱིས་ཇི་ལྟར་རྒན་རིམས་སུ་འཇུག་གོ་ཞེས་སྨྲས་པ་དང་། དེ་དག་འཕྱ་བར་གྱུར་
[125b.7]ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་རྒན་རིམས་སུ་གཅི་སར་མ་འཇུག་པར་ཇི་ལྟར་འོངས་པའི་རིམ་བཞིན་དུ་ཞུགས་ཤིག །དགེ་སློང་དག་གིས་ཇི་ལྟར་རྒན་རིམས་བཞིན་དུ་འཇུག་
[126a]
[126a.1]ན་འདས་པ་དང་བཅས་པར་འགྱུར་རོ། །དྲུག་སྡེ་དག་གིས་དགེ་སློང་དག་རྐང་པ་འཁྲུ་ཞིང་འདུག་པ་ལ། བཀྲུ་མ་ཟིན་པར་རྐང་པ་འཁྲུ་བའི་འོག་གཞི་རྒན་རིམས་སུ་བྱའོ་ཞེས་ཏེ་ཁྱེར་བ་དང་། དེ་དག་འཕྱ་བར་གྱུར་ཏོ། །དེ་ལྟར་གྱུར་པ་དགེ་སློང་དག་
[126a.2]གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གིས་དགེ་སློང་དག་གི་རྐང་པ་བཀྲུ་མ་ཟིན་པར་རྐང་པ་བཀྲུ་བའི་གཞི་ཇི་ལྟར་རྒན་རིམས་བཞིན་དུ་མ་བཀུར་ཅིག །དགེ་སློང་གིས་དགེ་སློང་གི་རྐང་པ་བཀྲུ་བ་མ་ཟིན་པར་
[126a.3]རྐང་པ་བཀྲུ་བའི་གཞི་རྒན་རིམས་བཞིན་དུ་ཁྱེར་ན་འདས་པ་དང་བཅས་པར་འགྱུར་རོ། །དྲུག་སྡེ་དག་གིས་དགེ་སློང་དག་གདོང་ཕྱི་བས་གདོང་ཕྱིས་མ་ཟིན་པར་རྒན་རིམས་སུ་བྱའོ་ཞེས་ཟེར་ནས་གདོང་ཕྱི་བ་ཁྱེར་བ་དང་། དེ་དག་འཕྱ་བར་གྱུར་ཏོ། །དེ་ལྟར་གྱུར་པ་དགེ་སློང་དག་
[126a.4]གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གིས་དགེ་སློང་དག་གི་གདོང་ཕྱི་བ་མ་ཟིན་པར་རྒན་རིམས་སུ་མ་བཀུར་ཅིག །དགེ་སློང་གིས་དགེ་སློང་དག་གི་གདོང་ཕྱི་བ་མ་ཟིན་པར་གདོང་ཕྱི་བ་རྒན་རིམས་སུ་ཁྱེར་ན་འདས་པ་
[126a.5]དང་བཅས་པར་འགྱུར་རོ། །དེ་བཞིན་དུ་སྣོད་དང་། གཟར་བུ་དང་། ཁ་གཟར་ལ་སོགས་པ་ཡང་རྒྱས་པར་སྦྱར་བར་བྱའོ། །གླེང་གཞིའི་ནང་ནས་སྒོ་བཞི་པའི་མདོའི་ཚིགས་སུ་བཅད་པ་བཞི་པའོ།། །།མདོར་ན། བུམ་པ་དང་ནི་གཞོང་ཁུང་དང་། །ལྷུང་བཟེད་ནག་པོ་བཏུང་
[126a.6]ཕོར་དང་། །སྤུ་གྲིའི་བདར་དང་སེན་བཅད་པ། །སྨང་ཚེར་དང་ནི་རྐང་རྟེན་ནོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དྲུག་སྡེ་དག་གིས་དགེ་སློང་དག་བཙོ་བླག་གི་ལས་བྱེད་པ་མ་ཟིན་པར་དགེ་འདུན་
[126a.7]གྱི་ཚོན་གྱི་བུམ་པ་རྒན་རིམས་བཞིན་དུ་བྱའོ་ཞེས་ཟེར་ཏེ་ཁྱེར་བ་དང་དེ་དག་འཕྱ་བར་གྱུར་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གིས་བཙོ་བླག་གི་ལས་བྱེད་པ་མ་ཟིན་པར་དགེ་
[126b]
[126b.1]འདུན་གྱི་ཚོན་གྱི་བུམ་པ་དག་རྒན་རིམས་སུ་མ་བཀུར་ཅིག །དགེ་སློང་གིས་དགེ་སློང་དག་གི་བཙོ་བླག་གི་ལས་བྱེད་པ་མ་ཟིན་པར་དགེ་འདུན་གྱི་ཚོན་གྱི་བུམ་པ་རྒན་རིམས་སུ་ཁྱེར་ན་འདས་པ་དང་བཅས་པར་འགྱུར་རོ། །བུམ་པ་ལ་ཇི་ལྟ་བ་དེ་བཞིན་དུ་གཞོང་ཁུང་ལ་ཡང་དེ་བཞིན་ནོ། །
[126b.2]དྲུག་སྡེ་དག་གིས་དགེ་སློང་དག་ཟས་ཟ་བ་མ་ཟིན་པར་ལྷུང་བཟེད་ནག་པོ་རྒན་རིམས་སུ་བྱའོ་ཞེས་ཟེར་ནས་ཁྱེར་བ་དང་དེ་དག་འཕྱ་བར་གྱུར་ནས། དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གིས་དགེ་སློང་དག་ཟན་
[126b.3]བཟའ་བ་མ་ཟིན་པར་ལྷུང་བཟེད་ནག་པོ་རྒན་རིམས་སུ་མ་བཀུར་ཅིག །དགེ་སློང་གིས་དགེ་སློང་དག་ཟན་བཟའ་བ་མ་ཟིན་པར་ལྷུང་བཟེད་ནག་པོ་རྒན་རིམས་སུ་ཁྱེར་ན་དེ་དག་འདས་པ་དང་བཅས་པར་འགྱུར་རོ། །དྲུག་སྡེ་དག་གིས་དགེ་སློང་དག་ཟན་ཟ་ཞིང་སྐོམ་ཕྱེད་ཙམ་འཐུངས་
[126b.4]པ་དང་། བཏུང་བའི་ཕོར་བུ་རྒན་རིམས་སུ་བྱའོ་ཞེས་ཟེར་ནས་ཁྱེར་ཏེ་དེ་དག་འཕྱ་བར་གྱུར་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གིས་དགེ་སློང་དག་ཟན་ཟ་ཞིང་སྐོམ་ཕྱེད་ཙམ་
[126b.5]འཐུངས་པ་ལ་བཏུང་བའི་ཕོར་བུ་རྒན་རིམས་སུ་མ་བཀུར་ཅིག །དགེ་སློང་དག་གིས་དགེ་སློང་དག་ཟན་ཟ་ཞིང་སྐོམ་ཕྱེད་ཙམ་འཐུངས་པ་ལ་ཕོར་བུ་རྒན་རིམས་སུ་ཁྱེར་ན་འདས་པ་དང་བཅས་པར་འགྱུར་རོ། །དྲུག་སྡེ་དག་གིས་དགེ་སློང་དག་སྐྲ་ཕྱེད་ཙམ་བྲེགས་པ་དང་། སྤུ་གྲི་ཡང་
[126b.6]རྒན་རིམས་སུ་བྱའོ་ཞེས་ཟེར་ཏེ་ཁྱེར་རོ། །དེ་དག་འཕྱ་བར་གྱུར་ནས་དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གིས་དགེ་སློང་སྐྲ་དང་ཁ་སྤུ་ཕྱེད་ཙམ་བྲེགས་པ་ལ་སྤུ་གྲི་རྒན་རིམས་སུ་མ་བཀུར་
[126b.7]ཅིག །དགེ་སློང་དག་གིས་དགེ་སློང་དག་སྐྲ་དང་ཁ་སྤུ་ཕྱེད་ཙམ་བྲེགས་པ་དང་སྤུ་གྲི་རྒན་རིམས་སུ་ཁྱེར་ན་འདས་པ་དང་བཅས་པར་འགྱུར་རོ། །དྲུག་སྡེ་དག་གིས་དགེ་སློང་དག་སྐྲ་དང་ཁ་སྤུ་འབྲེག་པའི་སྤུ་གྲི་རྣོན་པོར་བྱ་བའི་བདར་ལ་ཕྱེད་ཙམ་བདར་བ་དང་། བདར་རྒན་རིམས་སུ་
[127a]
[127a.1]བྱའོ་ཞེས་ཟེར་ཏེ་ཁྱེར་བ་དང་། དེ་དག་འཕྱ་བར་གྱུར་ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གིས་དགེ་སློང་དག་གི་སྐྲ་དང་ཁ་སྤུ་འབྲེག་པ་བདར་ལ་ཕྱེད་ཙམ་
[127a.2]བདར་ནས་རྒན་རིམས་སུ་མ་བཀུར་ཅིག །དགེ་སློང་དག་གིས་དགེ་སློང་དག་སྐྲ་དང་ཁ་སྤུ་འབྲེག་པའི་སྤུ་གྲི་བདར་ལ་ཕྱེད་ཙམ་བདར་བ་ལ་རྒན་རིམས་སུ་ཁྱེར་ན་འདས་པ་དང་བཅས་པར་འགྱུར་རོ། །དྲུག་སྡེ་དག་གིས་དགེ་སློང་དག་སེན་མོ་ཕྱེད་ཙམ་བཅད་པ་དང་། སེན་མོ་བཅད་པ་རྒན་
[127a.3]རིམས་སུ་བྱའོ་ཞེས་ཟེར་ནས་ཁྱེར་རོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གིས་སེན་མོ་ཕྱེད་ཙམ་བཅད་པ་ལ་སེན་མོ་གཅོད་པ་རྒན་རིམས་སུ་མ་བཀུར་ཅིག །དགེ་སློང་གིས་དགེ་
[127a.4]སློང་དག་གི་སེན་མོ་ཕྱེད་ཙམ་བཅད་པ་ལས་སེན་མོ་གཅོད་པ་རྒན་རིམས་སུ་ཁྱེར་ན་འདས་པ་དང་བཅས་པར་འགྱུར་རོ། །དྲུག་སྡེ་དག་གིས་དགེ་སློང་དག་སྣ་སྤུ་ཕྱེད་ཙམ་བཏོགས་པ་དང་། སྣ་སྤུ་བཏོག་པའི་སྨང་ཚེར་རྒན་རིམས་སུ་བྱའོ་ཞེས་ཟེར་ཏེ་ཁྱེར་རོ། །དེ་ལྟར་གྱུར་
[127a.5]པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་སྣ་སྤུ་ཕྱེད་ཙམ་བཏོགས་པ་ལ་སྣ་སྤུ་བཏོག་པའི་སྨང་ཚེར་རྒན་རིམས་སུ་མ་བཀུར་ཅིག །ཁྱེར་ན་འདས་པ་དང་བཅས་པར་འགྱུར་རོ། །དྲུག་སྡེ་དག་གིས་
[127a.6]དགེ་སློང་དག་དགེ་འདུན་གྱི་ཁྲི་རྐང་རྟེན་དུ་བཅས་པ་ལ་ཉལ་ཞིང་འདུག་པ་དང་། རྒན་རིམས་སུ་བྱའོ་ཞེས་ཟེར་ཏེ་ཁྱེར་བ་དང་། དེ་དག་འཕྱ་བར་གྱུར་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་
[127a.7]དགེ་འདུན་གྱི་ཁྲི་རྐང་རྟེན་ཅན་གྱི་སྟེང་དུ་ཉལ་བ་ལ་རྒན་རིམས་སུ་མ་བཀུར་ཅིག །དགེ་སློང་དག་གིས་དགེ་སློང་དག་ཁྲི་རྐང་རྟེན་ཅན་གྱི་སྟེང་དུ་ཉལ་ཞིང་འདུག་པ་ལ་རྐང་རྟེན་རྒན་རིམས་སུ་ཁྱེར་ན་འདས་པ་དང་བཅས་པར་འགྱུར་རོ། །གླེང་གཞིའི་ནང་ནས་སྒོ་བཞི་པའི་མདོའི་ཚིགས་
[127b]
[127b.1]སུ་བཅད་པ་ལྔ་པའོ།། །།མདོར་ན། གཏན་པ་སྐུད་པ་གཉིས་པ་དང་། །གྲི་དང་ཁབ་དང་བླང་བ་དང་། །གཞན་ཡང་འདི་ལྟར་མ་ཟིན་པར། །བསླང་བར་བྱ་བ་མ་ཡིན་པའོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་
[127b.2]ན་བཞུགས་སོ། །དྲུག་སྡེ་དག་གིས་ཤིང་ལེབ་ཀྱི་སྟེང་དུ་སྦྱར་མ་དང་། སྟོད་གཡོགས་དང་། མཐང་གོས་དག་དགེ་འདུན་གྱི་ཤིང་ལེབ་ཀྱི་སྟེང་དུ་ཕྱེད་ཙམ་བཏིང་བ་དང་། རྒན་རིམས་སུ་བྱའོ་ཞེས་ཟེར་ཏེ་ཁྱེར་རོ། །དེ་དག་འཕྱ་བར་གྱུར་ནས། དགེ་སློང་དག་གིས་བཅོམ་ལྡན་
[127b.3]འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དགེ་འདུན་གྱི་ཤིང་ལེབ་ཀྱི་སྟེང་དུ་སྦྱར་མ་དང་སྟོད་གཡོགས་དང་། མཐང་གོས་དག་ཕྱེད་ཙམ་བཏིང་བ་ལ་དགེ་འདུན་གྱི་ཤིང་ལེབ་དེ་རྒན་རིམས་སུ་མ་བཀུར་ཅིག །དགེ་སློང་དག་གིས་དགེ་སློང་
[127b.4]གི་དགེ་འདུན་གྱི་ཤིང་ལེབ་ཀྱི་སྟེང་དུ་སྦྱར་མ་དང་། སྟོད་གཡོགས་དང་མཐང་གོས་དག་ཕྱེད་ཙམ་བཏིང་བ་ལ་དགེ་འདུན་གྱི་ཤིང་ལེབ་རྒན་རིམས་སུ་ཁྱེར་ན་འདས་པ་དང་བཅས་པར་འགྱུར་རོ། །དྲུག་སྡེ་དག་གིས་དགེ་སློང་དག་གི་ཆོས་གོས་དགེ་འདུན་གྱི་སྐུད་པས་ཕྱེད་ཙམ་དྲུབས་པ་
[127b.5]དང་རྒན་རིམས་སུ་བྱའོ་ཞེས་ཟེར་ནས་ཁྱེར་བ་དང་། དེ་དག་འཕྱ་བར་གྱུར་ཏེ། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གིས་དགེ་སློང་དག་གི་ཆོས་གོས་དགེ་འདུན་གྱི་སྐུད་པས་ཕྱེད་ཙམ་བཙེམས་པ་
[127b.6]ལས་རྒན་རིམས་སུ་མ་བཀུར་ཅིག །དགེ་སློང་དག་གིས་དགེ་སློང་དག་གི་ཆོས་གོས་དགེ་འདུན་གྱི་སྐུད་པས་ཕྱེད་ཙམ་བཙེམས་པ་ལས་རྒན་རིམས་སུ་ཁྱེར་ན་འདས་པ་དང་བཅས་པར་འགྱུར་རོ། །དྲུག་སྡེ་དག་གིས་དགེ་སློང་དག་གི་ཆོས་གོས་དག་ཚོན་ལས་ཕྱེད་ཙམ་བཙོ་
[127b.7]བླག་བྱས་ཏེ། དགེ་འདུན་གྱི་བཙོ་བླག་གི་སྲད་བུ་ལ་བྲེས་པ་དང་། རྒན་རིམས་བཞིན་བྱའོ་ཞེས་ཟེར་ཏེ་ཁྱེར་རོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གིས་དགེ་སློང་དག་གི་
[128a]
[128a.1]གོས་ཕྱེད་ཙམ་བཙོ་བླག་བྱས་ནས། དགེ་འདུན་གྱི་བཙོ་བླག་གི་སྲད་བུ་ལ་བྲེས་པ་རྒན་རིམས་སུ་མ་བཀུར་ཅིག །དགེ་སློང་དག་གིས་དགེ་སློང་དག་གི་གོས་ཕྱེད་ཙམ་བཙོ་བླག་བྱས་པ་དགེ་འདུན་གྱི་བཙོ་བླག་གི་སྲད་བུ་ལ་བྲེས་པ་རྒན་རིམས་སུ་ཁྱེར་ན་འདས་པ་དང་བཅས་
[128a.2]པར་འགྱུར་རོ། །དྲུག་སྡེ་དག་གིས་དགེ་སློང་དག་གི་ཆོས་གོས་དགེ་འདུན་གྱི་གྲིས་ཕྱེད་ཙམ་དྲས་པ་དང་། རྒན་རིམས་སུ་བྱའོ་ཞེས་ཟེར་ཏེ་ཁྱེར་བ་དང་། དེ་དག་འཕྱ་བར་གྱུར་ཏེ། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་
[128a.3]ཀྱིས་བཀའ་སྩལ་པ། དགེ་སློང་དག་གིས་དགེ་འདུན་གྱི་གྲིས་ཆོས་གོས་ཕྱེད་ཙམ་དྲས་པ་རྒན་རིམས་སུ་མ་བཀུར་ཅིག །དགེ་སློང་དག་གིས་དགེ་སློང་གི་ཆོས་གོས་དགེ་འདུན་གྱི་གྲིས་ཕྱེད་ཙམ་དྲས་པ་རྒན་རིམས་སུ་ཁྱེར་ན་འདས་པ་དང་བཅས་པར་འགྱུར་རོ། །དྲུག་སྡེ་དག་གིས་དགེ་
[128a.4]སློང་དག་ཆོས་གོས་དགེ་འདུན་གྱི་ཁབ་ཀྱིས་ཕྱེད་ཙམ་དྲུབས་པ་ལ་རྒན་རིམས་བཞིན་བྱའོ་ཞེས་ཟེར་ནས་ཁྱེར་བ་དང་། དེ་དག་འཕྱ་བར་གྱུར་ཏེ། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གིས་
[128a.5]དགེ་སློང་དག་གི་ཆོས་གོས་དགེ་འདུན་གྱི་ཁབ་ཀྱིས་ཕྱེད་ཙམ་དྲུབས་པ་རྒན་རིམས་སུ་མ་བཀུར་ཅིག །དགེ་སློང་དག་གིས་དགེ་སློང་གི་ཆོས་གོས་དགེ་འདུན་གྱི་ཁབ་ཀྱིས་ཕྱེད་ཙམ་དྲུབས་པ་རྒན་རིམས་སུ་ཁྱེར་ན་འདས་པ་དང་བཅས་པར་འགྱུར་རོ། །དྲུག་སྡེ་དག་གིས་དགེ་སློང་དག་
[128a.6]སྐྲ་ཕྱེད་ཙམ་བྲེགས་པ་དང་། དགེ་འདུན་གྱི་སྐྲ་བཟེད་པའི་རས་རྒན་རིམས་བཞིན་བྱའོ་ཞེས་ཟེར་ཏེ་ཁྱེར་བ་དང་། དེ་དག་འཕྱ་བར་གྱུར་ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གིས་དགེ་
[128a.7]སློང་དག་སྐྲ་ཕྱེད་ཙམ་བྲེགས་པ་དང་། དགེ་འདུན་གྱི་སྐྲ་བཟེད་པའི་རས་རྒན་རིམས་སུ་མ་བཀུར་ཅིག །དགེ་སློང་དག་གིས་དགེ་སློང་དག་སྐྲ་ཕྱེད་ཙམ་བྲེགས་པ་དང་། དགེ་འདུན་གྱི་སྐྲ་བཟེད་པའི་རས་རྒན་རིམས་སུ་ཁྱེར་ན་འདས་པ་དང་བཅས་པར་འགྱུར་རོ། །དྲུག་སྡེ་དག་གིས་
[128b]
[128b.1]གང་ཡང་རུང་བའི་གནས་སུ་གཞན་དང་གཞན་གྱི་ལས་མ་ཟིན་པར་དགེ་འདུན་གྱི་སྟན་གྱི་སྟེང་ན་འདུག་པ་དང་། རྒན་རིམས་བཞིན་བྱའོ་ཞེས་ཟེར་ནས་བསླང་སྟེ་བཏང་ནས་དེ་དག་འཕྱ་བར་གྱུར་ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་
[128b.2]ལྡན་འདས་ཀྱིས་བཀའ་སྩལ་པ། དགེ་སློང་དག་དགེ་སློང་དག་གིས་གང་ཡང་རུང་བའི་གནས་སུ་གཞན་དང་གཞན་གྱི་ལས་མ་ཟིན་པར་དགེ་འདུན་གྱི་སྟན་གྱི་སྟེང་དུ་འདུག་པ་ལ་རྒན་རིམས་སུ་བྱའོ་ཞེས་མ་བསླང་ཤིག །དགེ་སློང་དག་གིས་དགེ་སློང་དག་གང་ཡང་རུང་བའི་གནས་
[128b.3]སུ་གཞན་དང་གཞན་གྱི་ལས་མ་ཟིན་བཞིན་དུ་དགེ་འདུན་གྱི་སྟན་གྱི་སྟེང་ན་འདུག་པ་ལ་རྒན་རིམས་སུ་བྱའོ་ཞེས་བསླང་སྟེ་བཏང་ན་འདས་པ་དང་བཅས་པར་འགྱུར་རོ། །གླེང་གཞིའི་ནང་ནས་སྒོ་བཞི་པའི་མདོའི་ཚིགས་སུ་བཅད་པ་དྲུག་པའོ།། །།མདོར་ན། མུ་སྟེགས་ཀུན་ཏུ་རྒྱུ་བ་
[128b.4]དང་། །མངོན་མཚན་བདག་ཤི་བྱིན་པ་མེད། །ཡིད་ཆེས་པར་ནི་གཟུང་བ་ལྔ། །གཉེར་ཕྱིར་ཉེ་སྤྱོད་དགེ་སློང་མའོ། །སངས་རྒྱས་བཅོམ་ལྡན་འདས་རྒྱལ་པོའི་ཁབ་འོད་མའི་ཚལ་བྱ་ཀ་ལན་ད་ཀ་གནས་པ་ན་བཞུགས་ཏེ། བཅོམ་ལྡན་འདས་ཀྱིས་གང་གི་ཚེ་ཡུལ་མཉམ་དཀའི་རྒྱལ་
[128b.5]པོ་གཟུགས་ཅན་སྙིང་པོ་མཁས་པ་ཅན་ལྷ་སྟོང་ཕྲག་བརྒྱད་བཅུ་དང་། ཡུལ་མཉམ་དཀའི་བྲམ་ཟེ་དང་། ཁྱིམ་བདག་བརྒྱ་ཕྲག་སྟོང་དང་བཅས་ཏེ་བཅོམ་ལྡན་འདས་ཀྱིས་བདེན་པ་ལ་བཀོད་པ་དེའི་ཚེ་ན་རྒྱལ་པོའི་ཁབ་ཏུ་འདི་ལྟར་ཀྱེ་ཁྱེད་ཅག་རྒྱལ་པོའི་ཁབ་ན་གནས་པ་དང་། ཡུལ་
[128b.6]སོ་སོ་ནས་ལྷགས་པའི་སྐྱེ་བོ་མང་པོ་དག་ཉོན་ཅིག །རྒྱལ་པོ་ངའི་ཡུལ་ན་སུ་ཡང་རྐུན་པོ་མ་བྱེད་ཅིག །གང་གིས་བྱས་པ་དེ་ངས་ཡུལ་དང་ཕྲལ་ཏེ་གཏང་ངོ་། །ནོར་བདག་ལ་ནི་ང་ཉིད་ཀྱི་མཛོད་དང་བང་བ་ནས་སྦྱིན་ནོ་ཞེས་དྲིལ་ཆེན་བསྒྲགས་སོ། །གང་གི་ཚེ་བཅོམ་ལྡན་འདས་ཀྱིས་
[128b.7]ཡུལ་ཀོ་ས་ལའི་རྒྱལ་པོ་གསལ་རྒྱལ་དར་ལ་བབ་པ་ལྟ་བུའི་མདོ་སྡེས་བཏུལ་བ་དེའི་ཚེ་ན་དེས་ཀྱང་མཉན་དུ་ཡོད་པར་འདི་ལྟར་རྒྱལ་པོ་ངའི་ཡུལ་ན་སུ་ཡང་རྐུན་པོ་མ་བྱེད་ཅིག །གང་གིས་ངའི་ཡུལ་དུ་རྐུན་པོ་བྱས་པ་དེ་ཆད་པ་གསད་པས་བཅད་ལ། ནོར་བདག་ལ་ནི་ང་ཉིད་ཀྱི་བང་བ་དང་
[129a]
[129a.1]མཛོད་ནས་སྦྱིན་ནོ་ཞེས་དྲིལ་ཆེན་བསྒྲགས་སོ། །དེའི་ཚེ་ན་གང་ཡུལ་མཉམ་དཀའ་ན་གནས་པའི་རྐུན་པོ་རྣམས་དང་གང་ཡུལ་ཀོ་ས་ལ་ན་གནས་པའི་རྣམས་དེའི་ས་མཚམས་ཀྱི་བར་དུ་དོང་ནས་འཁོད་དོ། །ཡུལ་མཉམ་དཀའ་ན་གནས་པའི་རྐུན་པོ་རྣམས་
[129a.2]དང་། ཡུལ་ཀོ་ས་ལ་ན་གནས་པའི་རྣམས་ཐམས་ཅད་ས་མཚམས་ཀྱི་བར་དུ་དོང་སྟེ་འཁོད་ནས། འགྲོན་པ་མང་པོ་དག་འཛོམས་སོ་ཞེས་དེ་སྐད་ཀྱི་སྒྲ་ཀུན་དུ་གྲགས་སོ། །དེ་དག་གིས་ཐོས་ནས་ཡུལ་མཉམ་དཀའི་འགྲོན་པ་མང་པོ་བསེལ་དང་ལྷན་ཅིག་ཡུལ་ཀོ་ས་ལར་འདོང་ངོ་། །
[129a.3]ཡུལ་ཀོ་ས་ལ་ནས་ཀྱང་ཡུལ་མཉམ་དཀར་དེ་བཞིན་དུ་འདོང་སྟེ། ཇི་ཙམ་དུ་དུས་ཕྱི་ཞིག་ན་ཡུལ་མཉམ་དཀའ་ནས་འགྲོན་པ་མང་པོ་བསེལ་དང་བཅས་ཏེ། ཡུལ་ཀོ་ས་ལར་དོང་བ་དང་། དེ་དག་གང་གི་ཚེ་མཚམས་ལས་འདས་ནས་ཡུལ་ཀོ་ས་ལར་ཕྱིན་པ་དེའི་ཚེ་དེ་ནས་དེད་དཔོན་གྱིས་
[129a.4]སྨྲས་པ། ཀྱེ་ཀོ་ས་ལའི་རྒྱལ་པོ་གསལ་རྒྱལ་ནི་མི་སྲུན་ལ་གཏུམ་ཞིང་ཁྲོ་སྟེ་དཔའ་ཞིང་མཐུ་དང་ལྡན་ནོ་ཞེས་གྲག་གིས། གལ་ཏེ་འགྲོན་པ་མང་པོ་དང་བདག་ཅག་རྣམས་བཅོམ་ན་ཡང་བསབ་པར་ནུས་ཀྱིས། བསེལ་བ་དེ་དག་སླར་ཁྱེ་ཤིག་ཅེས་སྨྲས་པ་དང་། འགྲོན་པ་མང་
[129a.5]པོ་དག་གིས་སྨྲས་པ། དེ་ལྟར་ན་དེ་བཞིན་དུ་བགྱིའོ་ཞེས་སྨྲས་ནས་བསེལ་དེ་དག་སླར་བཀྱེའོ། །རྐུན་པོ་རྣམས་ཀྱིས་བྱ་ར་བཙུགས་ཏེ་བསྡད་པ་དང་། བྱ་ར་བས་བསེལ་བ་སླར་ལོག་པ་མཐོང་ནས། དེས་ཀྱེ་བསེལ་བ་རྣམས་སླར་ལོག་གིས་འགྲོན་པ་མང་པོ་གཞོམ་མོ་ཞེས་
[129a.6]སྨྲས་ནས་འགྲོན་པ་མང་པོ་དེ་དག་ཤིང་སཱ་ལའི་དགོན་པར་ཕྱིན་པ་དང་། བཅོམ་མོ། །དེ་ལ་ཚོང་པ་ཁ་ཅིག་ནི་བསད། ཁ་ཅིག་ནི་བྲོས་སོ། །དེ་ལ་བྲོས་པས་མགོ་རྡུལ་གྱིས་གང་བར་བྱས་ཏེ་རྒྱལ་པོ་གསལ་རྒྱལ་གྱི་དྲུང་དུ་སོང་ནས། ལྷ་ལ་བདག་ཅག་ནི་ཚོང་པ་ལགས་ན། ཁྱེད་ཀྱི་
[129a.7]ཡུལ་དུ་ཕྱིན་ན་ཚོང་པ་མ་ལགས་པར་གྱུར་ཏོ། །ཅི་བྱས། ལྷ་བདག་ཅག་ནི་རྐུན་པོས་བཅོམ་མོ། །རྒྱལ་པོ་གསལ་རྒྱལ་གྱིས་འཕགས་སྐྱེས་པོ་ལ་བཀའ་སྩལ་པ། གཞོན་ནུ་མྱུར་དུ་རིངས་པར་སོང་ལ་རྐུན་པོ་དང་ནོར་རྣམས་ཟུང་ལ་འོན་ཅིག་ཅེས་བསྒོ་བ་དང་། ལྷ་དེ་བཞིན་དུ་བགྱིའོ་
[129b]
[129b.1]ཞེས་ནས་དམག་དཔོན་འཕགས་སྐྱེས་པོས་ཡུལ་ཀོ་ས་ལའི་རྒྱལ་པོ་གསལ་རྒྱལ་ལས་མཉན་ཏེ། དཔུང་གི་ཚོགས་ཡན་ལག་བཞི་པ་བལ་གླང་གི་ཚོགས་དང་། རྟའི་ཚོགས་དང་། ཤིང་རྟའི་ཚོགས་དང་། དཔུང་བུ་ཆུང་གི་ཚོགས་རྣམས་གོ་ཆ་བསྐོན་ཏེ་མྱུར་བར་རིངས་སུ་ཤིང་སཱ་ལའི་
[129b.2]དགོན་པར་དོང་བ་དང་། རྐུན་པོ་དག་དེའི་བར་དགོན་པ་ན་ཤིང་སཱ་ལ་སྟུག་པོའི་ནང་དུ་ཞུགས་ཏེ་བག་ཡངས་སུ་ནོར་བགོད་ཅིང་འཁོད་པ་དང་། འཕགས་སྐྱེས་པོས་དེའི་སྟེང་དུ་བརྫིས་ཏེ། དེ་དག་གིས་རྐུན་པོ་ཁ་ཅིག་ནི་བསད། ཁ་ཅིག་ནི་བྲོས། ཁ་ཅིག་ནི་གསོན་པོར་བཟུང་ངོ་། །
[129b.3]དེ་ནས་རྐུན་པོའི་གཡུལ་ལས་རྒྱལ་ཏེ། རྐུན་པོ་དང་བཅོམ་པའི་ནོར་རྫས་དག་ཁྱེར་ཏེ། རྒྱལ་པོའི་དྲུང་དུ་སོང་སྟེ། རྐང་པ་ལ་གཏུགས་ནས། ལྷ་འདི་དག་ནི་རྐུན་པོའི་ནོར་རོ་ཞེས་སྨྲས་པ་དང་། རྒྱལ་པོས་ཚོང་པ་དག་ལ་ཀྱེ་དེ་དག་བདག་བདག་གི་ནོར་དག་ངོ་ཤེས་པར་བྱོས་ལ་སླར་
[129b.4]ཁྱེར་ཅིག་ཅེས་བསྒོ་བ་དང་། དེ་ན་མུ་སྟེགས་ཀུན་དུ་རྒྱུ་བ་དང་། དགེ་སློང་དག་ཀྱང་བཅོམ་པའི་ནང་དུ་གཏོགས་ནས་རྒྱལ་པོས་དེ་ཐམས་ཅད་ཕྲོགས་པའི་ནོར་རྫས་སླར་བྱིན་པ་དང་། ཀུན་དུ་རྒྱུ་བའི་རང་གི་གོས་བཙག་གི་ནང་དུ་བཅོས་པ་དང་། དགེ་སློང་དག་གི་ཡང་ཁྱེར་རོ། །དགེ་
[129b.5]སློང་དག་གིས་བདག་ཅག་གི་གོས་བཙག་གི་ནང་དུ་བཙོས་པ་ངོ་མ་ཤེས་ནས་དེ་དག་རྐུན་དུ་རྒྱུ་བ་དང་། ལྷན་ཅིག་ཏུ་ཐབ་མོ་བྱུང་བ་དང་། ཀུན་དུ་རྒྱུ་བ་མང་པོ་དེ་དག་གིས་དེ་དག་ཁྱེར་བ་དང་། རྒྱལ་པོའི་དྲུང་དུ་སོང་སྟེ། ལྷ་བདག་ཅག་གི་གོས་བཙག་གི་ནང་དུ་བཙོས་པ་མུ་
[129b.6]སྟེགས་ཅན་ཀུན་དུ་རྒྱུ་བས་འཚལ་ཏེ་སླར་མི་སྟེར་ཏོ་ཞེས་སྨྲས་པ་དང་། རྒྱལ་པོས་མུ་སྟེགས་ཀུན་དུ་རྒྱུ་བ་དེ་དག་བཀུག་སྟེ། ཀྭའི་འཕགས་པ་དག་གི་གོས་དག་ཅིའི་ཕྱིར་བཀུར་གྱིས་སླར་ཕུལ་ཅིག་ཅེས་བསྒོ་བ་དང་། དེ་དག་གིས་ལྷ་བཙག་གི་ནང་དུ་བཙོས་པ་འདི་དག་ནི་
[129b.7]བདག་ཅག་གི་གོས་སོ་ཞེས་སྨྲས་པ་དང་། རྒྱལ་པོས་འཕགས་པ་དག་ཁྱེད་ཀྱི་གང་ཡིན་པ་ཤེས་པར་གྱིས་ལ་ཁྱེར་ཅིག་ཅེས་སྨྲས་སོ། །དགེ་སློང་དག་གིས་གཅིག་ནས་གཅིག་ཏུ་ཕྱུང་སྟེ་བལྟས་པ་དང་། ཁ་ཅིག་ངོ་ཤེས་ཏེ་ལྷ་འདི་དག་ནི་བདག་ཅག་གི་གོས་སོ་ཞེས་སྨྲས་པ་
[130a]
[130a.1]དང་། རྒྱལ་པོས་མུ་སྟེགས་ཅན་ཀུན་དུ་རྒྱུ་བ་དག་ལ་ཨེ་མའོ་མུ་སྟེགས་ཅན་ཀུན་དུ་རྒྱུ་བ་འཇབ་བུར་རྐུ་བ་རྐུན་མ་ཡིན་ན། ཁྱེད་ཅག་ནི་རྐུན་པོ་ཆེན་པོ་ཡིན་ནོ་ཞེས་སྨྲས་པ་དང་། དེ་དག་ལན་མེད་ནས་ཅང་མི་ཟེར་བར་འཁོད་དོ། །རྒྱལ་པོས་སྨྲས་པ། ཀྱེ་འཕགས་
[130a.2]པ་ཁྱེད་ཅག་གིས་ད་ཕན་ཆད་ཆོས་གོས་ལ་མངོན་མཚན་བྱ་བའི་རིགས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་རྒྱལ་པོ་དེ་སྐད་ཟེར་བ་ཡུས་ཏེ། དེ་བས་ན་ཆོས་གོས་དག་མངོན་
[130a.3]མཚན་ཐོབ་ཤིག །ཁ་ཆག་དང་འོར་ཐབས་སུ་དྲུབས་ཤིག །སྒྲོ་གུ་ཡང་ཐོགས་ཤིག །བཅོམ་ལྡན་འདས་ཀྱིས་མངོན་མཚན་ཐོབ་ཤིག་ཅེས་གསུངས་ན། དགེ་སློང་དག་གིས་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། ཆོས་གོས་ཀྱི་མཐར་སྣག་ཚའི་
[130a.4]ཐིག་ལེ་བྱོས་ཤིག །གླེང་གཞི་ནི་མཉན་དུ་ཡོད་པ་ན་སྟེ། མཉན་དུ་ཡོད་པ་ན་ཁྱིམ་བདག་གཞན་ཞིག་གིས་དེའི་རིགས་མཉམ་པ་ཞིག་ལས་ཆུང་མ་ཞིག་བླངས་ནས། དེ་དང་ལྷན་ཅིག་ཏུ་རྩེ་དགའ་ཡོངས་སུ་སྤྱོད་དོ། །དེ་དང་ལྷན་ཅིག་ཏུ་རྩེ་དགའ་ཡོངས་སུ་སྤྱོད་པ་ལས་དེ་
[130a.5]དུས་ཕྱི་ཞིག་ན་ཆུང་མ་སེམས་ཅན་དང་ལྡན་པར་གྱུར་ནས། དེ་ཟླ་བ་བརྒྱད་དམ་དགུ་འདས་པ་དང་། བུ་ཁྱེའུ་ཞིག་བཙས་ཏེ་ཞག་བདུན་གསུམ་ཉི་ཤུ་གཅིག་གི་བར་དུ་བཙས་པའི་བཙས་སྟོན་ཆེན་པོ་བྱས་སོ། །དེ་རིགས་དང་མཐུན་པར་མིང་ཡང་བཏགས་ནས་དེ་བསྲིངས་
[130a.6]བསྐྱེད་དེ་ཆེར་གྱུར་པ་དང་། དུས་ཕྱི་ཞིག་ན་དེའི་མ་དུས་ལས་འདས་སོ། །ཁྱིམ་བདག་དེས་ཀྱང་ཆུང་མ་ཞིག་བླངས་ནས་དེ་དང་ལྷན་ཅིག་ཏུ་རྩེ་དགའ་ཡོངས་སུ་སྤྱོད་དོ། །རྩེ་དགའ་ཡོངས་སུ་སྤྱད་པ་ལས་དུས་ཕྱི་ཞིག་བུ་ཕོ་གསུམ་ཞིག་བཙས་ཏེ། དེ་དག་ཀྱང་རིགས་དང་མཐུན་
[130a.7]པར་མིང་བཏགས་སོ། །འདི་ལྟར་དགྲའི་ནང་ན་ཆེན་ཆུན་འཐབ་པ་གཅུགས་ཆེ་སྟེ། མོས་མ་ཤི་བའི་བུ་ཁྱེའུ་ཆེན་པོ་དེ་ལ་རྟག་པར་གཙེས་པ་དང་། དེ་མ་དྲན་ནས་ཡི་ཆད་དེ་ཡུལ་གཞན་དུ་སོང་བ་ལས་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་ངོ་། །དེ་ནས་དུས་
[130b]
[130b.1]ཕྱི་ཞིག་ན་ཁྱིམ་བདག་དེ་ན་བར་གྱུར་ནས། དེ་རྩ་བ་དང་། སྡོང་བུ་དང་། ལོ་མ་དང་། མེ་ཏོག་དང་། འབྲས་བུ་དག་གིས་སྨན་བྱས་ཀྱང་དེའི་ནད་ཐ་གི་བར་མ་གྱུར་ནས། དེ་ན་བའི་སྡུག་བསྔལ་གྱིས་རིང་པོ་མི་ཐོགས་པར་དུས་འདའ་བར་ཤེས་ནས། དེས་ཁྱིམ་ཚེས་དག་བསོགས་ཏེ་
[130b.2]འདུས་ནས་དེའི་ནང་དུ་བུ་ལ་སྨྲས་པ་བུ་དག་ཁྱེད་ཅག་གི་ཕུ་བོ་ཆེན་པོ་དགེ་སྦྱོང་ཤཱཀྱའི་སྲས་ཀྱི་ནང་དུ་རབ་ཏུ་བྱུང་བ་དེ་ཡང་ཁྱེད་ཀྱིས་ནོར་སྐལ་བྱིན་ཅེས་སྨྲས་ནས། བསགས་པ་ཀུན་མཐའ་ཟད་པར་འགྱུར། །མཐོ་བའི་མཐའ་ནི་འཇིག་པར་འགྱུར། །འདུས་པའི་མཐའ་ནི་འགྱེས་པར་འགྱུར། །
[130b.3]ཆོས་ཀྱི་མཐའ་ནི་ཞི་བར་འགྱུར། །དུས་ཀྱི་ཆོས་དང་ལྡན་པར་གྱུར་ཏོ། །དེའི་བུ་ལྗོངས་སྤྱོད་ཅིང་འདུག་པ་དེས་བདག་གི་ཕ་དུས་འདས་སོ་ཞེས་ཐོས་ཏེ། དེ་ཡང་འདི་སྙམ་དུ་བདག་སོང་ལ་མ་ཡར་མོ་དང་ནུ་བོ་དག་གི་མྱ་ངན་བསང་གིས་ཆོས་བཤད་དུ་འགྲོའོ་སྙམ་དུ་སེམས་ནས། དེ་ཇི་ཙམ་
[130b.4]དགའ་བའི་བར་དུ་གཞོངས་སྤྱད་དེ། མཉན་དུ་ཡོད་པ་གང་ན་བ་དེ་ལོགས་སུ་གཞོངས་སྤྱོད་ཅིང་སོང་ངོ་། །རིམ་བཞིན་དུ་སྤྱོད་ཅིང་མཉན་དུ་ཡོད་པར་ཕྱིན་ནས་ལམ་གྱི་ངལ་བསོས་ཏེ་བདག་གི་ཁྱིམ་དུ་འོངས་པ་དང་། ནང་གི་སྐྱེ་བོ་དག་གིས་མཐོང་ནས་ངུས་ཏེ་ངུ་བའི་སྒྲ་དག་ཁྱིམ་ཚེས་དག་
[130b.5]གིས་ཐོས་ནས་དེ་དག་འདུས་ཏེ་ཁ་ཅིག་ནི་སྐད་ཕྱུང་སྟེ་ངུ་། ཁ་ཅིག་ནི་མིག་མཆི་མས་གང་ཞིང་འདུག་ནས། སོ་སོའི་སྐྱེ་བོ་དག་ནི་འདོད་ཆགས་དང་ལྡན་པས་གཉེན་དང་བྲལ་བར་གྱུར་པས་མྱ་ངན་གྱིས་མིག་མཆི་མས་གང་ངོ་། །དེ་ཡང་ངུ་ག་ཁྱེར་ཞིང་འདུག་གོ། །དེ་ན་རྒན་མོ་གཞན་
[130b.6]ཞིག་གིས་བུ་ཁྱོད་ཀྱི་ཕས་ནི་ནོར་སྐལ་བྱིན་པར་ངེད་ཀུན་གྱིས་ཀྱང་ཐོས་ན་མ་ངུ་ཤིག །སྐྱེ་བ་ཡོད་ན་འཆི་བར་འགྱུར་རོ་ཞེས་སྨྲས་པ་དང་། དེས་ཅུང་ཟད་ཙམ་ཞིག་གི་བར་དུ་སེམས་ཤིང་འདུག་ནས། དེས་མ་ཡར་མོ་དང་ནུ་བོ་དག་ལ་ཆོས་བཤད་དོ། །དེ་དག་མྱ་ངན་ཅུང་ཟད་སངས་ནས། 
[130b.7]དེ་དག་གིས་ཁྱོད་ཀྱི་ནོར་སྐལ་དག་ལོང་ཤིག་ཅེས་སྨྲས་པ་དང་། དེས་བསམས་པ། བཅོམ་ལྡན་འདས་ཀྱིས་ང་འདས་ནས་བྱིན་པ་ནི་མེད་དོ་ཞེས་གསུངས་ན། ཇི་ལྟར་བླང་སྙམ་དུ་བསམས་ནས། ཚེ་དང་ལྡན་པ་དག་ང་ནི་རབ་ཏུ་བྱུང་བ་ལ་ནོར་རྫས་ཀྱིས་བྱར་མེད་པའི་སྟེང་དུ་བཅོམ་ལྡན་
[131a]
[131a.1]འདས་ཀྱིས་ཀྱང་ང་འདས་ནས་བྱིན་པ་མེད་དོ་ཞེས་གསུངས་ཀྱིས། ཁྱེད་ཅག་ཉིད་ཁྱེར་ཅིག་ཅེས་སྨྲས་པ་དང་། དེ་དག་གིས་ཉེས་པ་ངོར་བརྗོད་པ། འཕགས་པ་ལོང་ལ་སྦྱིན་པ་ཡང་བྱིན་ཅིག །བསོད་ནམས་ཀྱང་བྱོས་ཤིག །དེ་ལ་ཉེས་པ་ཅི་ཞིག་ཡོད་ཅེས་
[131a.2]སྨྲས་སོ། །དེ་ལྟར་གྱུར་པ་དགེ་སློང་དག་ལ་སྨྲས་པ་དང་། དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ཁྱིམ་པ་ལ་ནི་རེ་བ་ཡོད། རབ་ཏུ་བྱུང་བ་ལ་ནི་རེ་བ་མེད་པའི་ཕྱིར་ཏེ། ཁྱིམ་པ་དག་ལ་ནི་ང་འདས་ན་བྱིན་ཅིག་
[131a.3]པ་ནི་ཁྱིམ་བདག་གི་སྟེ་བརྩན་ནོ། །རབ་ཏུ་བྱུང་བ་ལ་ནི་དེ་ལྟ་བུ་མེད་དོ། །དེ་བས་ན་ཁྱིམ་པས་དེ་བུར་བསམས་ཏེ་བྱིན་པ་ལོང་ཤིག །སངས་རྒྱས་དང་ཆོས་དང་དགེ་འདུན་ལ་བྱ་བའི་ཕྱིར་ཏེ་དེ་ལ་ཐེ་ཚོམ་དུ་མ་བྱེད་ཅིག །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་དག་ལྕི་བའི་རི་ལུ་དང་། 
[131a.4]སོ་ཤིང་དང་། བཀྲུ་བའི་ཡོ་བྱད་དང་། བ་ལང་གི་ལྕི་བ་རྣམས་འཆག་ས་དང་ཁྱམས་དང་སྒོ་ཁང་དག་ཏུ་བོར་ནས་ལྗོངས་སྤྱད་པ་སྤྱོད་དུ་འདོང་ངོ་། །དེ་དག་ལ་དགེ་སློང་དག་གིས་ཐེ་ཚོམ་སྐྱེས་ནས་མ་སྤྱད་དོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་
[131a.5]ལྡན་འདས་ཀྱིས་བཀའ་སྩལ་པ། ཡིད་གཅུགས་པ་རྣམ་པ་ལྔ་ལས་ནི་ལོང་ཤིག །མཛའ་བ་དང་། ཡིད་འདྲེས་པ་དང་། བླ་མ་དང་། མི་འགྱུར་བ་དང་། ཐོས་ན་དགའ་བར་འགྱུར་བའི་སྟེ། ཡིད་གཅུགས་པ་རྣམ་པ་དེ་ལྔ་ལ་ནི་སྤྱད་པར་བྱ་སྟེ། དེ་ལ་ཐེ་ཚོམ་དུ་མ་བྱེད་ཅིག །གླེང་
[131a.6]གཞི་ནི་མཉན་དུ་ཡོད་པ་ན་སྟེ། མཉན་དུ་ཡོད་པ་ན་ཁྱིམ་བདག་གཞན་ཞིག་འདུག་པ་དེས་རིགས་མཉམ་པ་ལས་ཆུང་མ་ཞིག་བླངས་ནས། དེ་དང་ལྷན་ཅིག་ཏུ་རྩེ་དགའ་ཡོངས་སུ་སྤྱོད་དོ། །དེ་ལ་རྩེ་དགའ་ཡོངས་སུ་སྤྱད་པ་ལས་དུས་ཕྱི་ཞིག་ན་ཆུང་མ་སེམས་ཅན་དང་ལྡན་པར་
[131a.7]གྱུར་ནས། དེ་ཟླ་བ་བརྒྱད་དམ་དགུ་འདས་པ་དང་། བུ་མོ་ཞིག་བཙས་ནས་དེ་ཞག་བདུན་གསུམ་ཉི་ཤུ་རྩ་གཅིག་གི་བར་དུ་བཙས་པའི་བཙས་སྟོན་ཆེན་པོ་བྱས་ནས་རིགས་དང་མཐུན་པར་མིང་བཏགས་ཏེ། དེ་བསྲིངས་བསྐྱེད་དེ་ཆེར་གྱུར་པ་དང་། ཁྱིམ་བདག་གཞན་ཞིག་གིས་
[131b]
[131b.1]དེ་བསླངས་ཏེ། དེ་རྫངས་ལ་སོགས་པ་བརྫངས་ཏེ་བཏང་ངོ་། །དུས་ཕྱི་ཞིག་ན་ཁྱིམ་པ་དེ་དུས་འདས་ནས་དེ་ཁྱོ་དང་བྲལ་བའི་མྱ་ངན་གྱིས་གདུངས་ནས་ལེགས་པར་གསུངས་པའི་ཆོས་འདུལ་བ་ལ་རབ་ཏུ་བྱུང་ངོ་། །དེ་དུས་ཕྱི་ཞིག་ན་མུ་གེ་བྱུང་ནས་བསོད་སྙོམས་སློང་ཞིང་འདུག་པ་
[131b.2]དང་། དེ་བསོད་སྙོམས་སྤྱོད་པ་ལས་སྲང་ཞིག་ཏུ་དེའི་ཕས་མཐོང་ནས། དེས་སྨྲས་པ། བུ་མོ་ད་ལྟར་གང་ན་ཇི་ལྟར་འཚོ་ཞིང་འདུག་ཅེས་སྨྲས་པ་དང་། དེས་ཕ་མུ་གེ་བྱུང་ནས་བདག་རབ་ཏུ་བཀྲེས་ཤིང་འདུག་གོ་ཞེས་སྨྲས་པ་དང་། དེས་བུ་མོ་དེ་ལྟར་ན་ཁྱོད་རབ་ཏུ་མ་བྱུང་ན་ནི་ངས་ཁྱེད་
[131b.3]ལ་མི་འདོད་བཞིན་དུ་སྦྱིན་ན། ད་བསོད་སྙོམས་མ་བྱེད་པར་བདག་གི་ཁྱིམ་དུ་ཟན་ཟ་ཞིང་དབྱར་མོ་ཁང་དུ་སོང་ཞིག །དེས་ཁས་བླངས་ནས་དེ་གྲོགས་གཅིག་དང་གཉིས་ཀྱིས་ཟོས་ཤིང་དབྱར་མོ་ཁང་དུ་སོང་ངོ་། །ཞག་དུ་མ་ཞིག་གི་བར་དུ་དེར་ཟོས་ནས། བུ་བསོད་སྙོམས་པ་གཉིས་ནི་ཟས་
[131b.4]སྦྱིན་པར་མི་ནུས་ཀྱིས། ཁྱོད་གཅིག་པུ་འདིར་ཟན་ཟོས་ཤིང་སོང་ཤིག་ཅེས་སྨྲས་པ་དང་། དེས་ཕ་བཅོམ་ལྡན་འདས་ཀྱིས་གཅིག་པུར་གྲོང་དུ་འགྲོ་བར་མ་གནང་ངོ་ཞེས་སྨྲས་པ་དང་། དེ་ཅང་མི་ཟེར་བར་འདུག་གོ། །དེ་ལྟར་གྱུར་པ་དགེ་སློང་མ་དག་ལ་སྨྲས་པ་དང་། དགེ་སློང་མ་དག་
[131b.5]གིས་དགེ་སློང་ལ་སྨྲས་ནས། དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དེ་ལྟར་ན་ངས་གནང་གིས་དུས་འདི་འདྲ་བ་ལ་ནི་དགེ་སློང་མས་དགེ་སློང་མའི་དགེ་འདུན་ལ་གཉེན་དང་། ལྷན་ཅིག་འདྲེ་བར་ཉེ་སྤྱོད་ཀྱི་སྡོམ་པ་གསོལ་
[131b.6]ཅིག །གསོལ་པ་ནི་འདི་ལྟར་གྱིས་ཤིག །སྟན་བཏིང་བ་ལ་གཎྜཱི་བརྡུངས་ཏེ། དགེ་སློང་མའི་དགེ་འདུན་དག་འདུས་ཤིང་འཁོད་པ་དང་། ཇི་ལྟར་རྒན་རིམས་སུ་ཕྱག་བྱོས་ལ། རྒན་རིམས་ཀྱི་མདུན་དུ་ཕ་གུའམ་སྟན་ནང་ཚངས་ཅན་གྱི་སྟེང་དུ་འདུག་ནས་ཐལ་མོ་སྦྱོར་ལ་ཚིག་
[131b.7]འདི་སྐད་ཅེས་སྨྲོས་ཤིག །གསོན་ཅིག་འཕགས་མའི་དགེ་འདུན་མ་རྣམས་བདག་མིང་འདི་ཞེས་བགྱི་བས། འདི་འདྲ་བའི་མུ་གེའི་དུས་ལ་བབ་ནས་བསོད་སྙོམས་བསླང་བ་ཡང་མི་ནུས་ན། འཕགས་མའི་དགེ་འདུན་མ་ལ་བདག་མིང་འདི་ཞེས་བགྱི་བ་འཕགས་མའི་དགེ་འདུན་མ་
[132a]
[132a.1]ལས་གཉེན་དང་ལྷན་ཅིག་ཏུ་འདྲེ་བར་ཉེ་སྤྱོད་ཀྱི་སྡོམ་པ་གསོལ་ན། འཕགས་མའི་དགེ་འདུན་མ་དག་གིས་བདག་མིང་འདི་ཞེས་བགྱི་བ་ལ་གཉེན་དང་ལྷན་ཅིག་འདྲེ་བར་ཉེ་སྤྱོད་ཀྱི་སྡོམ་པ་གསོལ་ཅིག །བརྩེ་བ་ཅན་བརྩེ་བའི་ཕྱིར་རོ། །དེ་ལྟར་ལན་གཉིས་
[132a.2]ལན་གསུམ་དུ་བརྗོད་པར་བྱའོ། །དེའི་འོག་ཏུ་དགེ་སློང་མ་གཅིག་གིས་གསོལ་བ་གྱིས་ལ་ལས་བྱོས་ཤིག །གསོན་ཅིག་འཕགས་མའི་དགེ་འདུན་མ་རྣམས། དགེ་སློང་མ་མིང་འདི་ཞེས་བགྱི་བ་འདི་འདི་ལྟར་མུ་གེའི་དུས་ལ་བབ་སྟེ། འཕགས་མའི་དགེ་འདུན་མ་དག་ལས་གཉེན་
[132a.3]དང་ལྷན་ཅིག་ཏུ་འདྲེ་བར་ཉེ་སྤྱོད་ཀྱི་སྡོམ་པ་གསོལ་ན། དེ་སྟེ་འཕགས་མའི་དགེ་འདུན་མ་རྣམས་ཀྱིས་དུས་ལ་བབ་ཅིང་བཟོད་ན་འཕགས་མའི་དགེ་འདུན་མ་རྣམས་ཀྱིས་གནོང་ལ། འཕགས་མའི་དགེ་འདུན་གྱིས་དགེ་སློང་མ་མིང་འདི་ཞེས་བགྱི་བ་འདི་གཉེན་དང་ལྷན་ཅིག་ཏུ་འདྲེ་བར་ཉེ་
[132a.4]སྤྱོད་ཀྱི་སྡོམ་པ་སྩོལ་ཅིག །འདི་ནི་གསོལ་བའོ། །ལས་ཀྱང་འདི་བཞིན་དུ་བྱའོ། །གསོན་ཅིག་འཕགས་མའི་དགེ་འདུན་མ་རྣམས། དགེ་སློང་མ་མིང་འདི་ཞེས་བགྱི་བ་འདི་འདི་ལྟར་མུ་གེའི་དུས་ལ་བབ་སྟེ། འཕགས་མའི་དགེ་འདུན་མ་རྣམས་ལ་གཉེན་དང་ལྷན་ཅིག་འདྲེ་བར་ཉེ་སྤྱོད་
[132a.5]ཀྱི་སྡོམ་པ་གསོལ་ཏེ། དེ་ལས་འཕགས་མའི་དགེ་འདུན་མ་རྣམས་ཀྱིས་དགེ་སློང་མ་མིང་འདི་ཞེས་བགྱི་བ་འདི་འདི་ལྟར་མུ་གེའི་དུས་ལ་བབ་ན་གཉེན་དང་ལྷན་ཅིག་འདྲེ་བར་ཉེ་སྤྱོད་ཀྱི་སྡོམ་པ་གསོལ་ན། འཕགས་མ་རྣམས་ལས་གང་ལ་དགེ་སློང་མ་མིང་འདི་ཞེས་བགྱི་བ་མུ་གེའི་དུས་
[132a.6]ལ་བབ་སྟེ། གཉེན་འདུན་དང་ལྷན་ཅིག་ཏུ་འདྲེ་བར་ཉེ་སྤྱོད་ཀྱི་སྡོམ་པ་སྩལ་བར་བཟོད་པ་ནི་ཅང་མ་གསུང་ཤིག །མི་བཟོད་པ་ནི་སྨྲོས་ཤིག །འཕགས་མའི་དགེ་འདུན་གྱིས་དགེ་སློང་མ་མིང་འདི་ཞེས་བགྱི་བས་གཉེན་དང་ལྷན་ཅིག་ཏུ་འདྲེ་བར་ཉེ་སྤྱོད་ཀྱི་སྡོམ་པ་སྩལ་ཏེ་དེ་དེ་བཞིན་དུ་
[132a.7]འཛིན་ཏོ། །དགེ་སློང་མས་གཉེན་དང་ལྷན་ཅིག་ཏུ་འདྲེ་བར་ཉེ་སྤྱོད་ཀྱི་སྡོམ་པ་དགེ་འདུན་མ་དག་གིས་བྱིན་པར་གྱུར་ན། གཅིག་པུ་གཉེན་གྱི་ཁྱིམ་དུ་ཟས་ཟ་བར་གྱིས་ལ་དེ་ལ་ཐེ་ཚོམ་དུ་མ་བྱེད་ཅིག །ནམ་མུ་གེའི་ཚེ་ནི་རྗེས་སུ་གནང་ངོ་། །དེ་མ་ཡིན་པར་མ་གནས་ཤིག །མུ་གེ་མ་
[132b]
[132b.1]བྱུང་བར་གནས་ན་འདས་པ་དང་བཅས་པར་འགྱུར་རོ། །གླེང་གཞིའི་ནང་ནས་སྒོ་བཞི་པའི་མདོའི་ཚིགས་སུ་བཅད་པ་བདུན་པའོ།། །།མདོར་ན། བསྐྱི་བ་ལ་ནི་རྣམ་པ་གཉིས། །རས་ལ་ཡང་ནི་རྣམ་གསུམ་སྟེ། །ཉོ་བར་ཡང་ནི་འདོད་པ་དང་། །སྡེར་བསྡུས་པར་ནི་གྱུར་པའོ། །
[132b.2]སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་གཞན་ཞིག་གིས་ཁྱིམ་བདག་ཅིག་ལས་ཀཱར་ཥཱ་པ་ཎ་ཞིག་བསྐྱིས་པ་དང་། དེ་དུས་ཀྱི་མཐའ་ཞིག་ཏུ་ཅི་ཞིག་གིས་དུས་འདས་ནས། དགེ་སློང་དེ་ཇི་ལྟར་དུས་
[132b.3]འདས་པ་ཁྱིམ་བདག་དེས་ཐོས་སོ། །དགེ་སློང་དེ་ཇི་ལྟར་དུས་འདས་པ་ཁྱིམ་བདག་དེས་ཐོས་ནས་གཙུག་ལག་ཁང་དུ་སོང་སྟེ་ཤེས་བཞིན་དུ་དགེ་སློང་དག་ལ་དྲིས་པ། འཕགས་པ་འདི་ཞེས་བགྱི་བའི་དགེ་སློང་དེ་གང་ན་མཆིས། དེ་དག་གིས་སྨྲས་པ། བཞིན་བཟངས་དུས་འདས་
[132b.4]སོ། །འཕགས་པ་དེས་བདག་གི་ཀཱར་ཥཱ་པ་ཎ་ཞིག་བསྐྱིས་ཏེ་འཚལ་ཏོ། །བཞིན་བཟངས་དེ་ནི་དུར་ཁྲོད་དུ་བསྐྱལ་གྱིས་དེར་སོང་སྟེ་དོས་ཤིག །འཕགས་པ་ཁྱེད་ཀྱིས་དེའི་ལྷུང་བཟེད་དང་། ཆོས་གོས་བགོས་ན་བདག་གིས་ཇི་ལྟར་དུར་ཁྲོད་དུ་སོང་སྟེ་བདའ། ཁྱོད་ཀྱིས་སྩོལ་ཅིག་
[132b.5]ཅེས་སྨྲས་པ་དང་། དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ཁྱིམ་བདག་དེས་ནི་ལེགས་པར་སྨྲས་ཏེ། དེའི་ནོར་ལས་བསྐྱིས་པ་དགེ་སློང་དག་གིས་བྱིན་ཅིག །དེ་དག་གིས་གང་ནས་སྦྱིན་
[132b.6]པ་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། དེའི་ལྷུང་བཟེད་དང་ཆོས་གོས་ཡོད་པ་ལས་བྱིན་ཅིག །དགེ་སློང་དེ་དག་གིས་ལྷུང་བཟེད་དང་ཆོས་གོས་དེ་དག་བྱིན་པ་དང་། ལྷུང་བཟེད་དང་ཆོས་གོས་དེ་དག་མ་འདོད་ནས། བཅོམ་ལྡན་འདས་ཀྱིས་བཀའ་སྩལ་
[132b.7]པ། ཚོངས་ལ་བྱིན་ཅིག །དགེ་སློང་དག་གིས་དེ་དག་ཐམས་ཅད་བྱིན་ནོ། །བཅོམ་ལྡན་འདས་ཀྱིས་བཀའ་སྩལ་པ། ཇི་ཙམ་བླངས་པ་དེ་ཙམ་དུ་བྱིན་ལ་ལྷག་མ་བགོས་ཤིག །མཉན་དུ་ཡོད་པ་ན་དགེ་སློང་གཞན་ཞིག་གིས་ཁྱིམ་བདག་ཅིག་ལས་ཀཱར་ཥཱ་པ་ཎ་ཞིག་བསྐྱིས་པ་
[133a]
[133a.1]དང་། དེ་དུས་ཀྱི་མཐའ་ཞིག་ཏུ་ཅི་ཞིག་གིས་འདས་པ་དང་། དགེ་སློང་དེ་དག་གིས་སྔ་མ་བཞིན་དུ་ལྷུང་བཟེད་དང་ཆོས་གོས་བཙོངས་ནས་དེ་ལ་བྱིན་ནོ། །ཁྱིམ་བདག་གིས་སྨྲས་པ། འཕགས་པ་དེར་བདག་ལས་འདི་ཙམ་ཞིག་འཚལ་ཏེ། བདག་ལ་ནི་འདི་ལས་
[133a.2]མ་སྩལ་གྱིས། གཞན་ཡང་སྩོལ་ཅིག་ཅེས་སྨྲས་པ་དང་། དེ་ལྟ་བུར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལ་དེའི་ལྷུང་བཟེད་དང་ཆོས་གོས་ནི་འདི་ལས་མེད་དོ་ཞེས་སྒོ་ཤིག །དེ་སྟེ་ཡིད་མི་ཆེས་ན་
[133a.3]གོ་བར་གྱིས་ཤིག །གོ་བར་བསྒོ་ཡང་མི་བཏུབ་ན་དེ་ལ་དགེ་འདུན་གྱིའམ། གང་ཟག་གཞན་གྱི་ལས་ནི་མ་སྦྱིན་ཅིག །རིགས་ཀྱི་གཟུ་བོ་རྣམས་ཀྱིས་གོ་བར་བསྒོ་ལ་ཐོང་ཤིག །གླེང་གཞི་ནི་མཉན་དུ་ཡོད་པ་ན། དགེ་སློང་ཞིག་གིས་གོས་འཚོང་བ་ལས་རས་ཤིག་རིན་མ་
[133a.4]བྱིན་པར་བླངས་པ་ལས་དགེ་སློང་དེ་དུས་འདས་ནས། དགེ་སློང་དེ་དུས་འདས་སོ་ཞེས་གོས་ཀྱི་བདག་པོ་དེས་ཐོས་ནས། དེ་གཙུག་ལག་ཁང་དུ་འོངས་ཏེ་ཤེས་བཞིན་དུ་དགེ་སློང་རྣམས་ལ་འཕགས་པ་དགེ་སློང་མིང་འདི་ཞེས་བགྱི་བ་འདི་ག་ལ་མཆིས་ཞེས་དྲིས་པ་དང་། དེ་དག་གིས་
[133a.5]སྨྲས་པ། བཞིན་བཟངས་དུས་འདས་སོ། །འཕགས་པ་དེས་བདག་ལས་རས་ཤིག་རིན་སྦྱིན་པར་བྱས་ཏེ་ཁྱེར་རོ། །བཞིན་བཟངས་དེ་དུར་ཁྲོད་དུ་བསྐྱལ་གྱིས་དེར་སོང་ལ་དོས་ཤིག །འཕགས་པ་དེའི་ཆོས་གོས་དང་ལྷུང་བཟེད་ནི་ཁྱེད་རྣམས་ཀྱིས་བགོས་ན། བདག་ཅིའི་ཕྱིར་དུར་
[133a.6]ཁྲོད་དུ་སོང་སྟེ་བདའ། ཁྱེད་རྣམས་ཀྱིས་བྱིན་ཅིག་དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་རྣམས་གོས་འཚོང་བ་འདི་སྨྲ་བ་ནི་བདེན་གྱིས་དེ་ནི་བྱིན་ཅིག །དགེ་སློང་རྣམས་ཀྱིས་དེའི་རས་ཉིད་བྱིན་པ་
[133a.7]དང་དེས་འཕགས་པ་རྣམས་བདག་ལ་དེས་རིན་ཐང་འདི་ཙམ་དུ་འཚལ་ཏོ་ཞེས་སྨྲས་པ་དང་། བཅོམ་ལྡན་འདས་ཀྱིས་དེ་ཉིད་ཚོངས་ལ་བྱིན་ཅིག་ཅེས་བཀའ་སྩལ་པ་དང་། དགེ་སློང་རྣམས་ཀྱིས་དེ་བཙོང་བར་བརྩམས་པ་དང་སྔ་མའི་རིན་ཐང་དུ་མ་ལོན་ནས། བཅོམ་ལྡན་འདས་ཀྱིས་
[133b]
[133b.1]བཀའ་སྩལ་པ། ལྷག་མ་ནི་ཆོས་གོས་དང་ལྷུང་བཟེད་རྣམས་ཚོངས་ལ་བྱིན་ཅིག །གླེང་གཞི་ནི་མཉན་དུ་ཡོད་པ་ན། དགེ་སློང་ཞིག་གིས་ཐ་ག་པ་ལ་རས་འཐག་པའི་ཕྱིར་སྐུད་པ་དང་རྔན་པ་བྱིན་པ་ལས། དགེ་སློང་དེ་དུས་འདས་པ་དང་། དགེ་སློང་རྣམས་ཀྱིས་ཐ་ག་པ་ལ་
[133b.2]བོས་ཏེ་བཞིན་བཟངས་ཁྱོད་ལ་དགེ་སློང་མིང་འདི་ཞེས་བྱ་བས་རས་འཐག་པའི་ཕྱིར་སྐུད་པ་དང་རྔན་པ་བྱིན་པ་དེ་སླར་ཕུལ་ཅིག་ཅེས་སྨྲས་པ་དང་། དེས་འཕགས་པ་རྣམས་བདག་གིས་དེ་ལ་རས་སྦྱིན་པར་བྱས་ཀྱི། སྐུད་པ་དང་རྔན་པ་ནི་མ་ལགས་སོ་ཞེས་སྨྲས་པ་དང་། དགེ་སློང་རྣམས་
[133b.3]ཀྱིས་དེ་ཇི་ལྟར་བྱ་བ་མ་ཤེས་ནས། དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ་ཐ་ག་པ་སྨྲ་བ་ནི་བདེན་གྱིས་རས་སུ་ལོང་ཤིག་ཅེས་བཀའ་སྩལ་པ་དང་། དགེ་སློང་རྣམས་ཀྱིས་ཕྲ་མོ་ལས་
[133b.4]བཀུག་པ་དང་། དེ་ལ་འཕགས་པ་རྣམས་བདག་གིས་དེ་ལ་སྦོམ་པོ་སྦྱིན་པར་བྱས་སོ་ཞེས་སྨྲས་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དེ་ནི་དུས་འདས་ཀྱིས་ཇི་ལྟར་བྱིན་པ་དེ་ལྟ་བུ་ལོང་ཤིག །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་ཞིག་གིས་གོས་
[133b.5]འཚོང་བ་ལ་ཀཱར་ཥཱ་པ་ཎ་བྱིན་ཏེ། རས་ཤིག་བྱིན་ཅིག་ཅེས་སྨྲས་པ་དང་། དགེ་སློང་དེ་དུས་འདས་ནས་དགེ་སློང་རྣམས་ཀྱིས་གོས་འཚོང་བ་ལ་བོས་ཏེ། བཞིན་བཟངས་ཁྱོད་ལ་དགེ་སློང་མིང་འདི་ཞེས་བྱ་བས་རས་ཀྱི་རིན་ཞིག་བྱིན་པ་དེ་འོན་ཅིག་ཅེས་སྨྲས་པ་དང་། དེས་འཕགས་པ་
[133b.6]རྣམས་དེ་ལ་རས་སུ་སྦྱིན་པར་བགྱིས་སོ་ཞེས་སྨྲས་པ་དང་། དགེ་སློང་རྣམས་ཀྱིས་དེ་ལ་ཇི་ལྟར་བྱ་བ་མི་ཤེས་སོ། །དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་དགེ་སློང་རྣམས་གོས་འཚོང་བ་དེ་སྨྲ་བ་ནི་བདེན་གྱིས། རས་
[133b.7]སུ་ལོང་ཤིག་ཅེས་སྨྲས་པ་དང་། དགེ་སློང་རྣམས་ཀྱིས་ཕྲ་མོ་བཀུག་ནས་དེས་འཕགས་པ་རྣམས་བདག་གིས་དེ་ལ་སྦོམ་པོ་དབུལ་བར་བགྱིས་སོ་ཞེས་སྨྲས་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དེ་ནི་དུས་འདས་ན། ཇི་ལྟ་བུ་བྱིན་པ་དེ་བཞིན་
[134a]
[134a.1]ལོང་ཤིག། །།འདུལ་བ་གཞུང་དམ་པ། བམ་པོ་སུམ་བཅུ་རྩ་བདུན་པ། གླེང་གཞི་ནི་མཉན་དུ་ཡོད་པ་ན་སྟེ། དྲུག་སྡེ་རྣམས་འཇིག་རྟེན་པ་ལ་གྲགས་པར་གྱུར་ཏེ། གང་སུ་ཡང་རུང་ཉོ་བ་དང་། བཙོང་བ་དེ་དག་དེ་དག་གི་དྲུང་དུ་དོང་ནས། 
[134a.2]འཕགས་པ་དངོས་པོ་འདིས་ཅི་རི་ཞེས་འདྲིའོ། །དེ་ནས་མཉན་དུ་ཡོད་པ་ན་ཁྱིམ་བདག་གཉིས་ཤིག་གཅིག་ནི་གོས་ཉོ། གཅིག་ནི་འཚོང་སྟེ། དེ་གཉིས་རིན་ཐང་གི་གཏམ་སྨྲ་ཞིང་འཁོད་པའི་སྟེང་དུ་ཉེ་དགའ་བོ་ཕྱོགས་དེར་འོངས་པ་དང་། དེ་གཉིས་ཀྱིས་འཕགས་པ་ཉེ་དགའ་བོས་
[134a.3]བཅད་པ་བརྩན་ནོ། །གཅིག་ན་རེ་ཡང་དེ་བཞིན་དུ་བརྩན་པར་བྱའོ་ཞེས་སྨྲས་ནས། དེ་གཉིས་ཀྱིས་ཚེ་དང་ལྡན་པ་ཉེ་དགའ་བོ་ལ་འཕགས་པ་གོས་འདིའི་རིན་ཇི་ཙམ་ཞེས་སྨྲས་པ་དང་། དེས་གཅིག་ལ་གསང་སྟེ་བཞིན་བཟངས་ཁྱོད་ཉོ་བའམ་འོན་ཏེ་འཚོང་བ་ཞེས་དྲིས་སོ། །དེས་
[134a.4]བདག་ནི་ཉོ་བའོ་ཞེས་སྨྲས་པ་དང་། ཉེ་དགའ་བོས་འདི་ནི་ཀཱར་ཥཱ་པ་ཎ་ཉི་ཤུ་རིའོ་ཞེས་སྨྲས་ནས། གཉིས་པ་ལ་ཡང་གསང་སྟེ། བཞིན་བཟངས་ཅི་ཁྱོད་ཉོ་བའམ་འོན་ཏེ་འཚོང་བ་ཞེས་དྲིས་པ་དང་། དེས་འཕགས་པ་བདག་ནི་འཚོང་བ་ཞེས་སྨྲས་པ་དང་། ཉེ་དགའ་བོས་འདི་ནི་ཀཱར་ཥཱ་
[134a.5]པ་ཎ་བཞི་བཅུ་རིའོ་ཞེས་སྨྲས་པ་དང་། དེ་གཉིས་གསང་སྟེ་བསླུས་ནས་ཡང་གཉི་གའི་མངོན་སུམ་དུ་ཁྱེད་ཅག་ཇི་ལྟ་བུར་ལེགས་པ་དེ་ལྟ་བུར་བྱོས་ཤིག་ཅེས་སྨྲས་སོ། །དེ་ལ་གང་འཚོང་བ་དེས་འདི་ནི་ཀཱར་ཥཱ་པ་ཎ་བཞི་བཅུ་རིའོ་ཞེས་སྨྲས་པ་དང་། གང་ཉོ་བ་དེས་བདག་གིས་དད་པ་དང་
[134a.6]ཡིད་ཆེས་པ་ལས་འདི་ནི་ཀཱར་ཥཱ་པ་ཎ་ཉི་ཤུ་རིའོ་ཞེས་སྨྲས་པ་དང་། དེས་སྨྲས་པ། ཁྱོད་ཀྱིས་དད་པ་དང་ཡིད་ཆེས་པ་སུ་ཡིན། འཕགས་པ་ཉེ་དགའ་བོ་ཡིན་ནོ། །བདག་ཅག་གཉིས་ལ་དེས་ཤེས་བཞིན་དུ་གཙེས་ཏེ། བདག་ལ་དེས་ཀཱར་ཥཱ་པ་ཎ་བཞི་བཅུ་རིའོ་ཞེས་སྨྲས་སོ། །
[134a.7]དེས་སྨྲས་པ། བདག་ལ་ཡང་དེས་ཤེས་བཞིན་དུ་གཉིས་ཀ་ལ་སླུ་བའི་ཕྱིར་མདོར་ན་དེས་གནས་ངན་ལེན་ལ་མཚུངས་པར་སྤྱོད་ཀྱིས་ཕྱིན་ཆད་དགོས་པ་ཡོད་ན་ཡང་དེ་ལ་མི་འདྲིའོ་ཞེས་སྨྲས་སོ། །དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་
[134b]
[134b.1]ལྡན་འདས་ཀྱིས་བཀའ་སྩལ་པ། དགེ་སློང་རྣམས་ཁྱིམ་བདག་དེ་གཉིས་འཕྱ་བ་ནི་ཡུས་ཀྱིས། དེ་བས་ན་དགེ་སློང་རྣམས་ཀྱིས་དངོས་པོ་གང་ལ་ཡང་རིན་ཐང་མ་གཅོད་ཅིག །ཁྱིམ་པ་རྩོད་པའི་དྲུང་ན་མ་འདུག་ཤིག །དགེ་སློང་གང་གིས་དངོས་པོ་ལ་གང་ཡང་རིན་བཅད་དམ། 
[134b.2]ཁྱིམ་པ་རྩོད་པའི་དྲུང་ན་འདུག་ན་འདས་པ་དང་བཅས་པར་འགྱུར་རོ། །བཅོམ་ལྡན་འདས་ཀྱིས་དངོས་པོ་གང་ལ་ཡང་དགེ་སློང་གིས་རིན་ཐང་མ་གཅོད་ཅིག་ཅེས་གསུངས་ན། དགེ་སློང་གིས་ཆོས་གོས་དང་། གོས་ཉོ་བར་འདོད་པའི་ཕྱིར་ཚོང་དུས་སུ་སོང་སྟེ། དེར་ཁྱིམ་པ་དང་ལྷན་
[134b.3]ཅིག་ཏུ་ཀཱར་ཥཱ་པ་ཎའམ། པ་ཎ་གཅིག་གམ། པ་ཎ་བཞིའམ། བཞི་ཆའི་ཕྱེད་དམ། བཞི་ཆའི་ཕྱེད་ཀྱི་ཕྱེད་བསྐྱོད་པ་དང་། དེས་ཁྲོས་ཏེ་འཕགས་པ་བདག་ཅག་ནི་སྤོགས་པ་ཡིན་ན། ཁྱེད་ཅག་ཀྱང་ལྷག་པར་སྤོགས་བྱེད་པ་ཆེན་པོའོ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་
[134b.4]དག་གིས་བཅོམ་ལྡན་འདས་ལ་གསོལ་ཏེ། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་རྣམས་དེ་དག་དེ་སྐད་ཟེར་བ་ནི་ཡུས་ཀྱིས། དེ་ལྟ་བས་ན་དགེ་སློང་རང་གིས་ཉོ་བར་མ་བྱེད་ཅིག་བཅོམ་ལྡན་འདས་ཀྱིས་དགེ་སློང་རང་གིས་ཉོ་བར་མ་བྱེད་ཅིག་ཅེས་གསུངས་པ་དང་། དགེ་སློང་
[134b.5]རྣམས་ཀྱིས་ཇི་ལྟར་ཉོ་བར་བྱ་བ་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། གཙུག་ལག་ཁང་ན་གནས་པའི་དགེ་བསྙེན་ཕ་ལ་ཚོལ་ཅིག །གཙུག་ལག་ཁང་ན་གནས་པའམ། དགེ་བསྙེན་དད་པ་མེད་ལ་ངེས་པར་ཉོ་བར་འདོད་པར་གྱུར་ན། གཏན་ལ་བབ་པའི་ཚིག་ལན་
[134b.6]གཉིས་ལན་གསུམ་དུ་སྨྲ་བར་བྱ་སྟེ། ཀཱར་ཥཱ་པ་ཎ་ལ་སོགས་པའི་ཚུལ་གྱིས་བསྐྱེད་པར་མི་བྱའོ། །དགེ་སློང་གིས་ཉོ་བར་འདོད་ཀྱང་རུང་ཉོ་བར་མི་འདོད་ཀྱང་རུང་སྟེ། ཀཱར་ཥཱ་པ་ཎ་ལ་སོགས་པའི་ཚུལ་གྱིས་ཚིག་ལན་གཉིས་ལན་གསུམ་དུ་འདས་པར་བསྐྱེད་ཅིང་སྨྲ་ན་འདས་པ་དང་བཅས་
[134b.7]པར་འགྱུར་རོ། །སངས་རྒྱས་དང་། ཆོས་དང་། དགེ་འདུན་གྱི་ཕྱིར་རིན་ཐང་བསྐྱེད་ཀྱང་ཉེས་པ་མེད་དོ། །གླེང་གཞིའི་སྒོ་བཞི་པའི་མདོའི་ཚིགས་སུ་བཅད་པ་བརྒྱད་པའོ།། །།མདོར་ན། རྩ་བས་འཚོ་བ་ལས་པར་མི་བྱ་སྟེ། །རྣམ་པ་བཞི་ནི་མི་བགོ་སྟེ། །བསྲུང་བ་དང་ཡང་
[135a]
[135a.1]མང་དུ་བྱ། །ཅ་ཅོ་མང་པོ་འབྱིན་པའོ། །སངས་རྒྱས་བཅོམ་ལྡན་འདས་རྒྱལ་པོའི་ཁབ་འོད་མའི་ཚལ་བྱ་ཀ་ལན་ད་ཀ་གནས་པ་ན་བཞུགས་སོ། །གང་གི་ཚེ་རྒྱལ་པོ་གཟུགས་ཅན་སྙིང་པོས་དགེ་སློང་གི་དགེ་འདུན་རྣམས་ལ་བཟའ་ཤིང་དྲུང་སྟོང་དང་ལྡན་པའི་
[135a.2]ཀུན་དགའི་ར་བ་ཞིག་ཕུལ་བ་དེའི་ཚེ་ན། དགེ་སློང་རྣམས་ཀྱིས་འབྲས་བུ་ཟོས་ནས་ཕྱལ་བར་བོར་བས་ན་མདའ་ལྟ་བུའི་ནགས་སུ་གྱུར་ཏོ། །དེ་ནས་དུས་ཕྱི་ཞིག་ན་རྒྱལ་པོ་ལམ་དེ་ཕྱོགས་སུ་ཕྱིན་པ་དང་། དེས་དེ་དག་མཐོང་ནས། དེས་བློན་པོ་རྣམས་ལ་མདའ་ལྟ་བུའི་ནགས་སུ་
[135a.3]གྱུར་པའི་ཀུན་དགའི་ར་བ་འདི་སུའི་ཞེས་སྨྲས་པ་དང་། བློན་པོས་ལྷ་བཟའ་ཤིང་དྲུང་སྟོང་དང་ལྡན་པའི་ཀུན་དགའ་ར་བ་དག་ལྷས་འཕགས་པ་རྣམས་ལ་ཕུལ་བ་དེ་ཉིད་འདི་ལགས་ཏེ། དེ་དག་གིས་འབྲས་བུ་ཟོས་ནས་ཕྱལ་བར་བོར་བས་ན་ད་ནི་མདའ་ལྟ་བུའི་ནགས་སུ་གྱུར་ཏོ་ཞེས་
[135a.4]སྨྲས་པ་དང་། རྒྱལ་པོས་སྨྲས་པ། ཀྱེ་འཕགས་པ་དེ་དག་འདི་ལ་ཞལ་ཏ་དང་ལས་མི་བྱེད་དམ། དེས་ལྷ་དེ་དག་བསམ་གཏན་དང་ཁ་ཏོན་ལ་ཞུགས་པས་འདིའི་སུག་ལས་དང་ཞལ་ཏ་མི་བགྱིད་དོ་ཞེས་སྨྲས་པ་དང་རྒྱལ་པོ་ཅང་མི་སྨྲ་བར་འདུག་གོ། །དེ་ལྟར་གྱུར་པ་དགེ་སློང་
[135a.5]རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་རྩ་བས་འཚོ་བ་ལ་ཕྱལ་བར་མ་དོར་བར་ལས་གྱིས་ཤིག །དགེ་སློང་རྣམས་ཀྱིས་སུས་ལས་བྱ་བ་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། གནས་
[135a.6]འཆའ་བ་རྣམས་ཀྱིས་བྱོས་ཤིག །དེ་རྒ་བས་ན་དེ་དག་གིས་ལས་བྱ་བར་མི་ནུས་ཏེ། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་ཐམས་ཅད་ཀྱིས་ལས་བྱོས་ཤིག །དེ་ལས་ཁ་ཅིག་ནི་རིད་རྒས་འཁོགས། ཁ་ཅིག་ནི་ན་བས་ལས་བྱེད་མི་ནུས། དྲུག་སྡེ་རྣམས་
[135a.7]ནི་བྱེད་དུ་མི་བཏུབ་པས་ན་ལས་མ་བྱས་པ་དང་། བཅོམ་ལྡན་འདས་ཀྱིས་བཀའ་སྩལ་པ། འཁོར་རྣམ་པར་དབྱེ་བས་འཁོར་རྣམ་པར་ཕྱེ་ལ་སྐལ་སྐལ་དུ་གོས་ཏེ་ལས་བྱོས་ཤིག །དགེ་སློང་རྣམས་ལུང་ནོད་པ་དང་། ཀློག་པ་དང་། ཁ་ཏོན་བྱེད་པ་དང་། ཚུལ་བཞིན་ཡིད་ལ་
[135b]
[135b.1]བྱེད་པ་རྣམས་དང་སྡེ་དེ་ལ་ཞུགས་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་འབའ་ཞིག་ལ་ཡང་འཇུག་པར་མི་བྱ་སྟེ། ལ་ལར་སོ་ཤིང་བཟའ་བར་བྱ། ལ་ལར་གདོང་བཀྲུ་བར་བྱ། ལ་ལར་ནི་རྐང་པ་བཀྲུ་བར་བྱ། དགེ་སློང་དེ་དག་གིས་དེ་བཞིན་དུ་ལས་བྱས་
[135b.2]ནས་འབྲས་བུ་རྒྱལ་ཏེ་སྨིན་པར་གྱུར་པ་དང་། ཇི་ཙམ་ན་དགེ་སློང་དག་ཅིག་གློ་བུར་དུ་འོངས་པ་དང་། དེ་དག་གིས་འབྲས་བུ་རྒྱལ་ཞིང་སྨིན་པ་དེ་དག་མཐོང་ནས། དེ་དག་གིས་ཚེ་དང་ལྡན་པའི་རྣམས་བདག་ཅག་ཀྱང་ཨ་མྲ་སྨིན་པའི་འབྲས་བུ་བཟའ་བར་བགྱི་ན་ཁོ་བོ་ཅག་ཀྱང་
[135b.3]དབང་ངམ་ཞེས་སྨྲས་པ་དང་། དགེ་སློང་རྣམས་ཀྱིས་འདི་དག་ནི་བདག་ཅག་གིས་སྔར་བགོས་ན་བཟར་ག་ལ་ཡོད་ཅེས་སྨྲས་པ་དང་། དེ་དག་འཕྱ་བར་གྱུར་ནས། དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་
[135b.4]སྩལ་པ། གློ་བུར་དུ་འོངས་པ་རྣམས་ལ་ཡང་བྱིན་ཅིག །དགེ་སློང་རྣམས་ཀྱིས་བགོས་པའི་ལྷག་མ་ལ་བྱིན་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་རྣམས་རྣམ་པ་འདི་བཞི་ནི་མི་བགོ་སྟེ། བཞི་གང་ཞེ་ན། འདི་ལྟ་སྟེ། ཕྱོགས་བཞིའི་དགེ་འདུན་ཐམས་
[135b.5]ཅད་དབང་བ་དང་། མཆོད་རྟེན་ཐམས་ཅད་དབང་བ་དང་། ནད་པ་ཐམས་ཅད་ཀྱི་རུང་བ་དང་། རིན་ཐང་ནར་མར་བཟའ་བ་ཐམས་ཅད་དོ། །དེ་བས་ན་དགེ་སློང་རྣམས་ཀྱིས་རྩ་བས་འཚོ་བ་རྙེད་དམ། འབྲས་བུའམ། མེ་ཏོག་ལ་སོགས་པ་གང་ཟག་རྣམས་ཀྱིས་ཡོངས་སུ་སྤྱོད་
[135b.6]པ་བཞིན་དུ་ཡོངས་སུ་སྤྱོད་ཅིག །དེ་དག་མངོན་སུམ་དུ་དབང་བ་ཡིན་པས་ན་ཞལ་ཏ་བྱོས་ལ་མེ་ཏོག་དང་འབྲས་བུ་རྣམས་ནི་དགེ་འདུན་ལ་བྲིམས་ཤིག །བཅོམ་ལྡན་འདས་ཀྱིས་མངོན་སུམ་དུ་དབང་བ་ཡིན་པས་སོ་སོར་ཞལ་ཏ་བྱོས་ལ་མེ་ཏོག་དང་འབྲས་བུ་རྣམས་དགེ་འདུན་ལ་བྲིམས་
[135b.7]ཤིག་ཅེས་གསུངས་པ་དང་། དགེ་སློང་རྣམས་ཀྱིས་དེ་དག་ཞལ་ཏ་བྱས་པས་མེ་ཏོག་དང་འབྲས་བུ་སྨིན་པ་དང་། དེ་དག་ཡལ་བར་བོར་ནས་མེ་ཏོག་དང་འབྲས་བུ་རྣམས་རྐུན་པོ་རྣམས་ཀྱིས་ཁྱེར་བ་དང་། བཅོམ་ལྡན་འདས་ཀྱིས་སྲུང་མ་ཞོག་ཤིག་ཅེས་གསུངས་ནས། དགེ་
[136a]
[136a.1]སློང་རྣམས་ཀྱིས་ཉུང་ངུ་ཞིག་བཞག་སྟེ། དེ་ཉིད་ཉེས་པའི་དམིགས་སུ་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། མང་དུ་འཁོར་ལ་དེ་དག་ལས་ཕྱེད་ནི་སྔར་ཟན་ཟོ་ཞིག །བཅོམ་ལྡན་འདས་ཀྱིས་ཤིང་ཐོག་ཨ་མྲའི་འབྲས་བུ་སྨིན་པ་དགེ་འདུན་ལ་
[136a.2]བྲིམས་ཤིག་ཅེས་གསུངས་པ་དང་། གང་གི་ཚེ་སྨིན་པར་གྱུར་པ་དེའི་ཚེ་སྲིན་བུས་ཟོས་པར་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། གནས་འཆའ་བ་རྣམས་ཀྱིས་སོ་སོར་བརྟག་པར་བྱོས་ཤིག་སོ་སོར་བརྟག་པར་བྱེད་པ་དེ་དག་ཅ་ཅོ་ཆེ་ནས་དགེ་སློང་རྣམས་ཀྱིས་དེ་
[136a.3]ལས་བཟློག་ཀྱང་དེ་དག་མི་བཏུབ་པ་དང་། དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། འཕགས་པའི་མི་སྨྲ་བས་སོ་སོར་བརྟག་པར་བྱ་སྟེ་ཅ་ཅོ་མ་སྨྲ་ཤིག །སྨྲ་ན་འདས་པ་དང་བཅས་པར་འགྱུར་རོ། །
[136a.4]གླེང་གཞིའི་སྒོ་བཞི་པའི་མདོའི་ཚིགས་སུ་བཅད་པ་དགུ་པའོ།། །།མདོར་ན། རུང་བར་བྱ་དང་དགེ་ཚུལ་ཕ། །བདག་གིས་བྱིན་གྱིས་བརླབས་པ་དང་། །བླངས་ཤིང་བྱིན་ལེན་བྱེད་པ་དང་། །ཡང་ན་དེ་ལྟར་བསྟན་པ་དང་། །མཚམས་བཅིང་བ་དང་སྟོང་པ་དང་། །ཐབ་མོ་དང་ནི་
[136a.5]རྫོགས་པའོ། །བཅོམ་ལྡན་འདས་རྒྱལ་པོའི་ཁབ་འོད་མའི་ཚལ་བྱ་ཀ་ལན་ད་ཀ་གནས་པ་ན་བཞུགས་སོ། །བཅོམ་ལྡན་འདས་ཀྱིས་ཤིང་ཐོག་ཨ་མྲའི་འབྲས་བུ་བྲིམས་ཤིག་ཅེས་གསུངས་པ་དགེ་སློང་རྣམས་སུས་བྲིམ་པ་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། 
[136a.6]རུང་བར་བྱེད་པས་བྲིམས་ཤིག །རུང་བར་བྱེད་པ་མེད་ན་དགེ་ཚུལ་ཕས་བྱོས་ཤིག །དགེ་ཚུལ་ཕ་མེད་ན་དགེ་སློང་རང་གིས་ལག་པ་བཀྲུས་ཏེ་བྱིན་ལེན་བྱོས་ལ་སོ་སོར་རུང་བར་གྱིས་ཏེ་བྲིམ་པར་བྱོས་ཤིག །བཅོམ་ལྡན་འདས་ཀྱིས་དགེ་སློང་རང་གི་ལག་པ་ཁྲུས་ལ་བྱིན་ལེན་བྱོས་ཏེ་སོ་སོར་
[136a.7]རུང་བར་བྱོས་ལ་བྲིམས་ཤིག་ཅེས་བཀའ་སྩལ་པ་དང་། འབྲས་བུ་མང་པོས་གང་བའི་སྐོན་བུ་གཅིག་པུས་མ་ཐེག་ནས། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་པས་ཀྱང་གྲོགས་བྱོས་ལ་གཉི་གས་བྲིམ་པར་བྱ་སྟེ། གང་ཁྱིམ་པས་བྲིམས་པ་དེ་ནི་བྱིན་ལེན་དུ་བྱའོ། །
[136b]
[136b.1]གང་དགེ་སློང་གིས་བྲིམས་པ་དེ་ནི་བྱིན་ལེན་བྱ་མི་དགོས་སོ། །ཨ་མྲ་གཞན་ཞིམ་པོར་གྲགས་པ་ཞིག་ཡོད་ན། དེ་དག་བསྲེས་ལ་རིམ་ལ་བྲིམས་པ་དང་། ཐམས་ཅད་ཐོབ་པར་གྱུར་ནས། བཅོམ་ལྡན་འདས་ཀྱིས་དེ་དག་སོ་སོར་བྲིམས་ཤིག་ཅེས་གསུངས་སོ། །བཅོམ་ལྡན་འདས་
[136b.2]ཀྱིས་ཨ་མྲ་གང་ཞིམ་པོར་གྲགས་པ་སོ་སོར་བྲིམས་ཤིག་ཅེས་གསུངས་པ་དང་། དྲུག་སྡེ་རྣམས་ཀུན་དགའི་ར་བར་དོང་ནས་དེ་དག་གིས་ཨ་མྲ་ཞིམ་པོར་གྲགས་པ་དེ་རང་གིས་བླངས་ནས། གཙུག་ལག་ཁང་དུ་འོངས་ཏེ་བྱིན་ལེན་བྱས་ཤིང་ཟོས་པ་དང་། དགེ་སློང་རྣམས་ཀྱིས་སྨྲས་པ། 
[136b.3]ཚེ་དང་ལྡན་པ་དག་ཨ་མྲ་ཞིམ་པོ་དེ་དག་མ་བྲིམས་ན་ཅིའི་ཕྱིར་ཟད་དམ་ཞེས་དྲིས་པ་དང་། སྲུང་མ་རྣམས་ཀྱིས་དེ་དག་བྲིམ་དུ་ག་ལ་མཆིས། དྲུག་སྡེ་རྣམས་ཀྱིས་བླངས་ཏེ་གཙུག་ལག་ཁང་དུ་དོང་ནས་བྱིན་ལེན་བྱས་ཏེ་ཟོས་སོ་ཞེས་སྨྲས་པ་དང་། དགེ་སློང་རྣམས་འཕྱའོ། །དེ་ལྟར་
[136b.4]གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་དགོངས་པ། དགེ་སློང་རྣམས་གང་སུ་ཞིག་སྔར་བླངས་ལ་ཕྱིས་བྱིན་ལེན་བྱེད་ན་ཉེས་པའི་དམིགས་སུ་འགྱུར་ཏེ། དེ་བས་ན་དགེ་སློང་གིས་སྔར་བླངས་པ་ལས་ཕྱིས་བྱིན་ལེན་མི་བྱའོ་སྙམ་དུ་
[136b.5]མཁྱེན་ནས། དགེ་སློང་དག་དྲུག་སྡེ་རྣམས་ཀྱིས་ནི་མི་རིགས་པར་བྱས་ཀྱིས་དེ་བས་ན་དགེ་སློང་རྣམས་སྔར་བླངས་པ་ལས་ཕྱིས་བྱིན་ལེན་མ་བྱེད་ཅིག །སྔར་བླངས་པ་ཕྱིས་བྱིན་ལེན་བྱས་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་
[136b.6]རྣམས་མེ་ཏོག་དང་། འབྲས་བུ་དང་། བཅའ་བ་དང་། གཞན་ཡང་བཟའ་བ་དང་། བཏུང་བ་འབྲིམ་པ་ལ་མཛུབ་མོས་བསྟན་ཅིང་འདི་བྱིན་ཅིག །འདི་དག་བྱིན་ཅིག་ཅེས་སྨྲ། དེ་ཡོངས་སུ་ཟོས་པ་དང་། བྲིམ་པ་མ་སྙོམས་པར་གྱུར་ནས། འདོད་ཆགས་དང་མ་བྲལ་
[136b.7]བའི་དགེ་སློང་ཁ་ཅིག་གིས་དཔྱས་པ་དང་། དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་འཕྱ་བ་ནི་ཡུས་ཏེ། དེ་བས་ན་དགེ་སློང་གིས་མཛུབ་མོས་འདི་བྱིན་ཅིག །འདི་དག་བྱིན་ཅིག་
[137a]
[137a.1]ཅེས་བསྟན་ཅིང་བཟའ་བར་མི་བྱའོ། །དགེ་སློང་གིས་མཛུབ་མོས་འདི་བྱིན་ཅིག་འདི་དག་བྱིན་ཅིག་ཅེས་བསྟན་ཅིང་ཟོས་ན་འདས་པ་དང་བཅས་པར་འགྱུར་རོ། །བཏུང་བ་མེད་པ་ནི་དྲོད་ཆུང་བས་སྨིན་པ་འདོད་པ་དང་། དྲོད་ཆེ་བས་མ་སྨིན་པ་འདོད་པའོ། །
[137a.2]གླེང་གཞི་ནི་མཉན་དུ་ཡོད་པ་ན་སྟེ། དྲུག་སྡེ་རྣམས་ལྗོངས་སྤྱད་པ་སྤྱོད་པ་ན་རི་བྲགས་ཀྱི་གྲོང་གཞན་ཞིག་གི་གཙུག་ལག་ཁང་ཞིག་ཏུ་ཕྱིན་ན་དེའི་དགེ་སློང་དག་ཉིན་པར་སྤྱོད་པའི་ཕྱིར་དོང་སྟེ། གཙུག་ལག་ཁང་དེ་སྟོང་པར་ལུས་པ་དང་། དྲུག་སྡེ་པོ་རྣམས་དགའ་བོ་དང་ཉེ་
[137a.3]དགའ་བོ་གཙུག་ལག་ཁང་སྟོང་པ་མཚམས་མ་བཅད་པ་འདིར་བདག་ཅག་རྣམས་ཀྱིས་འདིར་གནས་ན་ཇི་ལྟར་གནས་པར་བྱ། མཚམས་བཅད་ཀྱིས་ཚུར་ཤོག་ཅེས་སྨྲས་ནས། དེ་དག་གིས་ལེགས་ཀྱིས་དེ་བཞིན་དུ་བྱའོ་ཞེས་སྨྲས་ནས། དེ་དག་གིས་མཚམས་བཅད་མ་
[137a.4]ཐག་ཏུ་སྔ་ན་གནས་པའི་དགེ་སློང་དག་ལྷགས་པ་དང་། དྲུག་སྡེ་པོ་རྣམས་ཀྱིས་དེ་ལ་ངལ་སོ་ཤིག་ཅེས་བྱས་ན། དེ་དག་གིས་སྨྲས་པ། ཚེ་དང་ལྡན་པ་རྣམས་འདི་ལྟར་ཁྱེད་ཅག་ནི་གློ་བུར་དུ་ལྷགས་པའོ། །ངེད་ནི་སྔ་ནས་གནས་པས་ན་ཁྱེད་ཅག་ལ་བདག་ཅག་གིས་ངལ་སོ་
[137a.5]ཤིག་ཅེས་བྱ་བའི་རིགས་སོ་ཞེས་པ་དང་། དྲུག་སྡེ་པོ་རྣམས་ཀྱིས་སྨྲས་པ། ཚེ་དང་ལྡན་པ་དག་བདག་ཅག་གིས་ཀྱང་མཚམས་བཅད་དོ། །དེ་དག་གིས་སྨྲས་པ། བདག་ཅག་གིས་ཀྱང་སྔར་མཚམས་བཅད་དོ་ཞེས་སྨྲས་ནས། དགེ་སློང་དེ་དག་ཅི་མཚམས་སྔ་མ་བརྩན་
[137a.6]ནམ། འོན་ཏེ་ཕྱི་མ་བརྩན་ཞེས་ཏེ་ཐེ་ཚོམ་སྐྱེས་པ་དང་། དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གློ་བུར་བ་རྣམས་གཙུག་ལག་ཁང་དུ་ཞུགས་མ་ཐག་ཏུ་སྟོང་པར་མཐོང་ན་ཡང་མཚམས་
[137a.7]གཅད་པར་མི་བྱའོ། །ལམ་གྱིས་ངལ་བསོ་སྟེ་ཤིན་ཏུ་བརྟགས་ནས་སྔ་ན་གནས་པ་མེད་ན་གདོད་མཚམས་གཅད་པར་བྱའོ། །གཞན་དུ་ན་གཅད་པར་མི་བྱའོ། །གླེང་གཞི་ནི་མཉན་དུ་ཡོད་པ་ན་སྟེ། ཛེ་ཏའི་ཚལ་གྱི་སྒོར་ཁྱིམ་པ་གཉིས་ཤིག་ཐབ་མོ་བྱུང་སྟེ། དེ་ན་དགེ་སློང་
[137b]
[137b.1]གཅིག་འདུས་པ་དེ་ལ་གཅིག་གིས་དབང་བཅུགས་ནས། དེས་དེ་ལ་རྒྱལ་པོའི་ཕོ་བྲང་དུ་ཆེ་བཞི་བྱས་ཏེ་ཅིག་ཤོས་པོ་ཆད་པས་བཅད་པ་དང་། དེས་དེ་ལ་འཕྱའོ། །དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་
[137b.2]པ། དགེ་སློང་དག་ཁྱིམ་པ་དེ་འཕྱ་བ་ནི་ཡུས་ཀྱིས། དེ་བས་ན་དགེ་སློང་རྣམས་ཐབ་མོ་བྱེད་པའི་དྲུང་ན་མ་འདུག་པར་ཆེ་བཞི་ཡང་མ་བྱེད་པར་བྱོལ་ཏེ་སོང་ཤིག །དགེ་སློང་ཐབ་མོ་བྱེད་པའི་དྲུང་ན་འདུག་ཅིང་ཆེ་བཞི་བྱེད་ན་འདས་པ་དང་བཅས་པར་འགྱུར་རོ། །གླེང་གཞིའི་སྒོ་བཞི་
[137b.3]པའི་མདོའི་ཚིགས་སུ་བཅད་པ་བཅུ་པའོ། །གླེང་གཞིའི་སྒོ་བཞི་པ་རྫོགས་སོ།། །།མདོར་བསྡུས་པའོ། །བྱང་ཆུབ་སེམས་དཔའི་གཟུགས་རྣམས་དང་། །ཡུལ་བསྐོར་དང་ནི་ཡོན་གྱི་སྣོད། །ཀུན་འདུས་པ་དང་སྟེགས་བུ་དང་། །རྔ་ཆེན་འཁོར་ལོ་ཐ་མའོ། །མདོར་ན། 
[137b.4]དྲང་སྲོང་ཆེན་པོས་གནང་བར་གསུངས་པ་ནི། །བྱང་ཆུབ་སེམས་དཔའི་སྐུ་གཟུགས་དང་། །སྟེགས་བུ་དང་ནི་རྒྱལ་མཚན་དང་། །བ་དན་ལྕགས་ཀྱི་ཀ་བའོ། །གླེང་གཞི་ནི་མཉན་དུ་ཡོད་པ་ན་སྟེ། ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་ཀྱིས་གནང་ན། བདག་
[137b.5]གིས་བཅོམ་ལྡན་འདས་བྱང་ཆུབ་སེམས་དཔའི་སྐུ་གཟུགས་བགྱིའོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་གནང་གིས་བྱོས་ཤིག །བཅོམ་ལྡན་འདས་དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་བྱང་ཆུབ་སེམས་དཔའི་གཟུགས་ལ་རྒྱལ་
[137b.6]མཚན་གྱིས་བསྐོར་རོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་གནང་གིས་སྐོར་ཅིག །བཅོམ་ལྡན་འདས་དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་གཟུགས་སྟེགས་བུས་བསྐོར་རོ་ཞེས་གསོལ་པ་དང་། བཅོམ་ལྡན་འདས་ཀྱིས་
[137b.7]བཀའ་སྩལ་པ། ཁྱིམ་བདག་གནང་གིས་སྟེགས་བུས་བསྐོར་ཅིག །ཡང་དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་གཟུགས་ལ་ལྕགས་ཀྱི་ཀ་བས་བསྐོར་རོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་གནང་གིས་སྐོར་ཅིག །ཡང་
[138a]
[138a.1]དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་ལྕགས་ཀྱི་ཀ་བའི་སྟེང་དུ་བ་དན་གདགས་པར་བགྱིའོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་གནང་གིས་ཐོགས་ཤིག །གླེང་གཞིའི་སྒོ་ལྔ་པའི་མདོའི་
[138a.2]ཚིགས་སུ་བཅད་པ་དང་པོའོ།། །།མདོར་ན། བྱང་ཆུབ་སེམས་དཔའི་ཡུལ་བསྐོར་དང་། །དེ་བཞིན་རྒྱན་དང་བྱུག་པ་དང་། །ཁྱོགས་དང་ཤིང་རྟ་བ་དན་དང་། །གདུགས་དང་རྒྱལ་མཚན་སྙན་གྱི་རྒྱན། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་
[138a.3]མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །ཁྱིམ་བདག་མགོན་མེད་ཟས་སྦྱིན་གྱིས་དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་བྱང་ཆུབ་སེམས་དཔའི་གཟུགས་ཀྱིས་ཡུལ་བསྐོར་བར་བགྱིའོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། 
[138a.4]ཁྱིམ་བདག་གནང་གིས་སྐོར་ཅིག །བྱང་ཆུབ་སེམས་དཔའི་རྒྱན་མེད་དེ་མི་མཛེས་ནས་ཁྱིམ་བདག་མགོན་མེད་ཟས་སྦྱིན་པས་དེ་སྟེ་བཅོམ་ལྡན་འདས་ཀྱིས་གནང་ན། བདག་གིས་བྱང་ཆུབ་སེམས་དཔའི་གཟུགས་ལ་རྒྱན་འབུལ་ལོ་ཞེས་གསོལ་པ་དང་། བཅོམ་ལྡན་འདས་
[138a.5]ཀྱིས་བཀའ་སྩལ་པ། ཁྱིམ་བདག་གནང་གིས་ཕུལ་ལ་རྐང་པའི་རྒྱན་དང་རྣ་བའི་རྒྱན་ལ་སོགས་པ་ཡང་ཕུལ་ཅིག །དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་བྱང་ཆུབ་སེམས་དཔའི་གཟུགས་ལ་དྲིའི་རྒྱན་གྱིས་བརྒྱན་པར་བགྱིའོ་ཞེས་གསོལ་པ་དང་། བཅོམ་ལྡན་
[138a.6]འདས་ཀྱིས་བཀའ་སྩལ་པ། ཁྱིམ་བདག་གནང་གིས་བརྒྱན་པར་བྱོས་ཤིག །བྱང་ཆུབ་སེམས་དཔའི་གཟུགས་གྲོང་ཁྱེར་དུ་རྐང་པས་ཁྱེར་བ་དང་། ཁྱིམ་བདག་མགོན་མེད་ཟས་སྦྱིན་གྱིས་དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་བྱང་ཆུབ་སེམས་དཔའི་གཟུགས་
[138a.7]ཁྱོགས་ལས་གྲོང་ཁྱེར་དུ་བཀུར་བར་བགྱིའོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་གནང་གིས་ཁྱེར་ཅིག །ཁྱོགས་ལས་ཁྱེར་ཡང་མི་མཛེས་པར་གྱུར་ནས་ཁྱིམ་བདག་མགོན་མེད་ཟས་སྦྱིན་གྱིས་དེ་སྟེ་བཅོམ་ལྡན་འདས་ཀྱིས་གནང་ན་
[138b]
[138b.1]བདག་གིས་བྱང་ཆུབ་སེམས་དཔའི་གཟུགས་ཤིང་རྟ་ལས་བཀུར་བར་བགྱིའོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་གནང་གིས་དེ་བཞིན་དུ་བྱོས་ཤིག །ཤིང་རྟ་ཡང་བ་དན་དང་གདུགས་མེད་པས་མི་མཛེས་པར་གྱུར་ནས། ཁྱིམ་
[138b.2]བདག་མགོན་མེད་ཟས་སྦྱིན་གྱིས་དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་ཤིང་རྟའི་སྟེང་དུ་བ་དན་དང་གདུགས་དང་རྒྱལ་མཚན་ལ་སོགས་པས་བརྒྱན་པར་བགྱིའོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་གནང་གིས་བརྒྱན་པར་བྱོས་ཤིག ། 
[138b.3]བྱང་ཆུབ་སེམས་དཔའི་གཟུགས་ལ་མེ་ཏོག་གིས་སྙན་གྱི་གོང་མ་བརྒྱན་ན་མི་མཛེས་པར་གྱུར་ནས། ཁྱིམ་བདག་མགོན་མེད་ཟས་སྦྱིན་གྱིས་དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་བྱང་ཆུབ་སེམས་དཔའི་གཟུགས་ཀྱི་དབུའི་སྙན་གྱི་གོང་དུ་མེ་ཏོག་གི་རྒྱན་དབུལ་ལོ་ཞེས་གསོལ་
[138b.4]པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་གནང་གིས་ཕུལ་ཅིག །གླེང་གཞིའི་སྒོ་ལྔ་པའི་མདོའི་ཚིགས་སུ་བཅད་པ་གཉིས་པའོ།། །།མདོར་ན། ཡོན་ཕུལ་བ་དང་ཡོན་དབུལ་བ། །དེ་བཞིན་ཕྲེང་བའི་སྣོད་རྣམས་དང་། །རོལ་མོ་རྣམས་ཀྱང་མི་
[138b.5]དགག་ཅིང་། །རྒྱན་ཚོགས་རྣམས་ཀྱང་མི་གཞིག་གོ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །ཁྱིམ་བདག་མགོན་མེད་ཟས་སྦྱིན་གྱིས་དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་བྱང་ཆུབ་
[138b.6]སེམས་དཔའི་གཟུགས་ཀྱི་ཞབས་ལ་ཡོན་དབུལ་ལོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་གནང་གིས་ཕུལ་ཅིག །དེའི་མཆོད་སྟོན་གྱི་ཚེ་ཡུལ་སྣ་ཚོགས་ན་གནས་པའི་དགེ་སློང་དང་། དགེ་སློང་མ་དང་། དགེ་བསྙེན་དང་། དགེ་བསྙེན་མ་དང་། གཞན་
[138b.7]ཡང་བལྟ་བར་འདོད་པའི་ཕྱིར་ཕལ་མོ་ཆེ་ལྷགས་པ་རྣམས་ཀྱིས་དེ་ལ་ཡོན་དབུལ་བ་མངས་པས་རྙེད་པ་དེ་སུས་བཀུར་བ་དགེ་སློང་རྣམས་ཀྱིས་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གིས་བཀུར་བར་བྱའོ་ཞེས་པ་དང་། དགེ་སློང་གནས་བརྟན་དག་གིས་
[139a]
[139a.1]ཁྱེར་བ་དང་མི་དགའ་བ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། གནས་བཅའ་བར་བྱེད་པ་དང་། གཞན་ཡང་གཞོན་པ་དང་རྒན་པ་རྣམས་ཀྱིས་བཀུར་བར་བྱའོ། །དགེ་སློང་གནས་བརྟན་དང་། གནས་བརྟན་དག་གིས་ནི་བསྲུང་བར་བྱོས་
[139a.2]ཤིག །ཡོན་ཕུལ་བ་དང་། མེ་ཏོག་དང་། གོས་ལ་སོགས་པ་ཤིང་རྟའི་ཐོག་ཏུ་བཞག་པ་དང་། ཁ་ཅིག་ལྷུང་བ་མ་བྱིན་པར་ལེན་པ་དག་གིས་ཐུགས་ཐུབ་ཏུ་ཁྱེར་ནས། ཁྱིམ་བདག་མགོན་མེད་ཟས་སྦྱིན་གྱིས་དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་ཤིང་རྟའི་སྟེང་དུ་ཕྲེང་
[139a.3]བའི་སྣོད་བགྱིའོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་གནང་གིས་བྱོས་ཤིག །དགེ་སློང་རྣམས་ཀྱིས་རོལ་མོ་རྣམས་ཀྱང་མ་ཞི། སྐྱེ་བོ་རྣམས་ཀྱང་སོ་སོར་མ་གྱེས་པར་གཟུགས་ཀྱི་རྒྱན་རྣམས་སྦས་པ་དང་། བྲམ་ཟེ་དང་ཁྱིམ་བདག་དད་
[139a.4]པ་དག་གིས་འཕགས་པ་དག་བདག་ཅག་ཇི་ལྟར་དད་པ་དེ་བཞིན་དུ་མ་དད་པ་ཡང་སྐྱེས་ཏེ། ཀྱེ་མའོ་ཁྱེད་ཀྱིས་རོལ་མོ་རྣམས་ཀྱང་ཞི་ལ། སྐྱེ་བོ་མང་པོ་ཡང་སོ་སོར་གྱེས་ནས་གཟུགས་ཀྱི་རྒྱན་རྣམས་བཀྲོལ་ན་ཅི་ཉེས་ཞེས་དཔྱས་པ་དང་། དེ་ལྟར་གྱུར་པ་དགེ་སློང་རྣམས་ཀྱིས་བཅོམ་
[139a.5]ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བྲམ་ཟེ་དང་། ཁྱིམ་བདག་རྣམས་འཕྱ་བ་ནི་ཡུས་ཏེ། དེ་བས་ན་རོལ་མོ་རྣམས་ཀྱང་མ་ཞི། སྐྱེ་བོ་མང་པོ་ཡང་སོ་སོར་མ་གྱེས་པར་དགེ་སློང་རྣམས་ཀྱིས་གཟུགས་ཀྱི་རྒྱན་མ་རྟུལ་ཅིག །བརྟུལ་ན་
[139a.6]འདས་པ་དང་བཅས་པར་འགྱུར་རོ། །གླེང་གཞིའི་སྒོ་ལྔ་པའི་མདོའི་ཚིགས་སུ་བཅད་པ་གསུམ་པའོ།། །།མདོར་ན། ཀུན་འདུས་པ་དང་དུས་སྟོན་དང་། །དཔྱིད་ཟླ་ཐ་ཆུངས་ཞལ་བསྲོ་དང་། །ལོ་ལྔ་དང་ནི་དྲུག་བྱས་ལ། །མཆོད་སྟོན་ཆེན་པོ་ཐ་མའོ། །སངས་རྒྱས་བཅོམ་
[139a.7]ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །ཁྱིམ་བདག་མགོན་མེད་ཟས་སྦྱིན་གྱིས་ཡུལ་སོ་སོ་ན་གནས་པའི་དགེ་སློང་དང་། དགེ་སློང་མ་དང་། དགེ་བསྙེན་དང་། དགེ་བསྙེན་མ་རྣམས་མཐོང་བ་དང་། ཡིད་དགའ་བ་
[139b]
[139b.1]སྐྱེས་ནས་དེས་བསམས་པ། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་རྣམས་འདི་ལྟར་དུས་སུ་སྦྱིན་པ་ནི་རྣམ་པ་ལྔ་སྟེ། ལྔ་གང་ཞེ་ན། གློ་བུར་དུ་འོངས་པ་དང་། འདོད་པ་རྣམས་ལ་སྦྱིན་པ་བྱིན་པ་འདི་ནི་སྦྱིན་པའི་དུས་དང་པོའོ། །ནད་པ་དང་ནད་གཡོག་ལ་སྦྱིན་པ་
[139b.2]བྱིན་པ་འདི་ནི་སྦྱིན་པའི་དུས་གཉིས་པའོ། །ལོ་ཉེས་ཤིང་ཕོངས་བྲེལ་བ་ལ་སྦྱིན་པ་བྱིན་པ་འདི་ནི་སྦྱིན་པའི་དུས་གསུམ་པའོ། །གང་སུ་ལ་ཡང་རུང་སྟེ་ལོ་ཐོག་གསར་པ་དང་། འབྲས་བུ་གསར་པ་དང་། གསར་ཐོག་དེ་དག་དེས་ཐོག་མར་ཚུལ་ཁྲིམས་དང་ལྡན་པ་ཡོན་ཏན་དང་ལྡན་པ་
[139b.3]ལ་བྱིན་ཞིང་། དེའི་འོག་ཏུ་བདག་ཟ་བ་འདི་ནི་སྦྱིན་པའི་དུས་བཞི་པའོ། །གང་སུ་ཡང་རུང་སྟེ། རླུང་ལྡང་བའམ། ཡུལ་རྨུགས་པའམ། ཆར་འབབ་པའམ། གྲང་བ་ལ་སོགས་པ་དེ་ལྟ་བུའི་རྣམ་པས་རླུང་ལྡང་བ་དང་། ཡུལ་རྨུགས་པ་དང་། ཆར་འབབ་པ་དང་། གྲང་བ་ལ་ཟན་
[139b.4]ནམ། སྐྱོ་མའམ། ཐུག་པའམ། སྐོམ་ལ་སོགས་པ་དེ་དག་ཕྱིར་བྱུང་སྟེ། དགེ་འདུན་ལ་འབུལ་ཞིང་འཕགས་པ་འདི་ཟོས་ན་ལུས་ཀྱང་མི་གཤེར། ཆོས་གོས་ལ་ཡང་ཆར་གྱིས་མི་ཕོག་སྟེ་བདེ་བ་ལ་རེག་ཅིང་གནས་པར་འགྱུར་རོ་ཞེས་སྦྱིན་པ་འདི་ནི་སྦྱིན་པའི་དུས་ལྔ་པའོ། །
[139b.5]དེ་ལྟར་ན་འདི་ནི་ཡུལ་སོ་སོ་ན་གནས་པའི་དགེ་སློང་དང་། དགེ་སློང་མ་དང་། དགེ་བསྙེན་དང་། དགེ་བསྙེན་མ་ལ་སོགས་པ་ལམ་གྱི་ངལ་བ་རྣམས་ལ་དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་དེ་དག་འདུས་པའི་ཟས་སྦྱར་རོ་སྙམ་དུ་བསམས་ཏེ། བཅོམ་ལྡན་འདས་
[139b.6]ག་ལ་བ་དེར་སོང་སྟེ་དྲུང་དུ་ཕྱིན་པ་དང་། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ། །ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཅོམ་ལྡན་འདས་གློ་བུར་དུ་མཆི་བ་ཡུལ་སོ་སོ་ན་གནས་
[139b.7]པ་ལ་སྦྱིན་པ་བྱིན་པ་འདི་ནི་སྦྱིན་པའི་དུས་དང་པོ་ཞེས་བྱ་བ་ནས། སྔ་མ་ལྟར་བདེ་བ་ལ་རེག་པར་གནས་པར་བྱ་བ་འདི་ནི་དུས་ཀྱི་སྦྱིན་པ་ལྔ་པའོ་ཞེས་བྱ་བའི་བར་དུ་སྦྱིན་པའི་དུས་ལྔར་གསུངས་ན། ད་འདིར་བྱང་ཆུབ་སེམས་དཔའི་མཆོད་པ་ཆེན་པོ་ལ་ཡུལ་སོ་སོ་ནས་མཆིས་པའི་དགེ་
[140a]
[140a.1]སློང་དང་། དགེ་སློང་མ་དང་། དགེ་བསྙེན་དང་། དགེ་བསྙེན་མ་ལ་སོགས་པ་གློ་བུར་དུ་མཆིས་པ་ལམ་གྱིས་ཡོངས་སུ་གདུངས་པ་དེ་རྣམས་ལ་དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་འདུས་པ་དེ་དག་གི་ཟས་སྦྱར་རོ་ཞེས་གསོལ་པ་དང་། བཅོམ་
[140a.2]ལྡན་འདས་ཀྱིས་བཀའ་སྩལ་པ། ཁྱིམ་བདག་གནང་གིས་སྦྱོར་ཅིག །བཅོམ་ལྡན་འདས་ལ་ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་ཟླ་བ་གང་ལ་བཙས་ཞེས་ཞུས་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་དཔྱིད་ཟླ་ཐ་ཆུངས་ལ་
[140a.3]བཙས་སོ། །དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་བཅོམ་ལྡན་འདས་ཀྱི་ཕོ་བྲང་གི་ཞལ་བསྲོ་བར་སྦྱར་རོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་གནང་གིས་སྦྱོར་ཅིག །ཡང་བཅོམ་ལྡན་འདས་ལོ་དུ་ལགས་ནས་དབུ་སྐྲ་བྲེགས་
[140a.4]ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་ལོ་ལྔ་ལོན་པ་ནའོ། །དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་བཅོམ་ལྡན་འདས་ལ་ལོ་ལྔ་ཞིང་ལན་གཅིག་མཆོད་སྟོན་སྦྱར་རོ། །ཞེས་གསོལ་པ་དང་། བཅོམ་ལྡན་འདས་
[140a.5]ཀྱིས་བཀའ་སྩལ་པ། ཁྱིམ་བདག་གནང་གིས་སྦྱོར་ཅིག །ཡང་བཅོམ་ལྡན་འདས་ཀྱིས་གཙུག་ཕུད་ལོ་དུ་ལགས་ནས་བཞག་ཅེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་ལོ་དྲུག་ནའོ། །དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་
[140a.6]གཙུག་ཕུད་ཀྱི་མཆོད་སྟོན་སྦྱར་རོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་གནང་གིས་སྦྱོར་ཅིག །ཡང་ཟླ་བ་གང་ལ་བཅོམ་ལྡན་འདས་ཀྱིས་བླ་ན་མེད་པའི་ཡེ་ཤེས་མངོན་དུ་ཆུད་ཅེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། 
[140a.7]ཁྱིམ་བདག་དཔྱིད་ཟླ་ཐ་ཆུངས་ལའོ། །དེ་སྟེ་བཅོམ་ལྡན་འདས་ཀྱིས་གནང་ན་བཅོམ་ལྡན་འདས་འཛམ་བུའི་གྲིབ་མ་ལ་གཟུགས་བཞུགས་པ་ལ་མཆོད་སྟོན་ཆེན་པོ་སྦྱར་རོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་གནང་གིས་སྦྱོར་ཅིག །གླེང་
[140b]
[140b.1]གཞིའི་སྒོ་ལྔ་པའི་མདོའི་ཚིགས་སུ་བཅད་པ་བཞི་པའོ།། །།མདོར་ན། རྩྭ་སྟན་དང་ནི་ཐེ་ཚོམ་དང་། །སྔ་ཕྱི་དག་ཏུ་འདུག་པ་དང་། །ཅ་ཅོ་དག་དང་ལམ་རྣམས་དང་། །གཎྜཱི་དུང་དང་རྔ་རྡུང་བའོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་
[140b.2]མེད་ཟས་སྦྱིན་གྱི་ཀུན་དགའི་ར་བ་ན་བཞུགས་སོ། །བཅོམ་ལྡན་འདས་ཀྱིས་འདུས་པའི་ཟས་སྦྱོར་ཅིག་ཅེས་གསུངས་པ་དང་། དགེ་སློང་མང་པོ་རྣམས་སྟན་མེད་པར་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། རྩྭའི་སྟན་སྦྱར་ཏེ་དེར་འདུག་ལ་བཟའ་བར་བྱའོ། །
[140b.3]བཅོམ་ལྡན་འདས་ཀྱིས་རྩྭའི་སྟན་ལ་འདུག་པར་བྱའོ་ཞེས་གསུངས་པ་དང་། དགེ་སློང་རྣམས་ཟན་ཟོས་པ་དང་ཐེ་ཚོམ་སྐྱེས་ནས་རྩྭ་སྟན་ཏེ་ཁྱེར་ཏེ་དོང་ནས། བཅོམ་ལྡན་འདས་ཀྱིས་བཀའ་སྩལ་པ། སྟན་ཁྱེར་ཏེ་མ་འདོང་བར་ཕུང་པོར་བྱོས་ཏེ་ཞོག་ལ། གང་གི་ཚེ་དུས་སྟོན་ཡོངས་
[140b.4]སུ་རྫོགས་པར་གྱུར་པ་དེའི་ཚེ་ཐམས་ཅད་འོར་ཅིག །དགེ་སློང་རྣམས་སྟོན་མོའི་དུས་ལ་སྔ་ཕྱིར་འདུག་པས་གཞན་ཟན་ཟོས་ཏེ་སོང་བར་གྱུར། གཞན་གདོད་འོངས་པ་མ་ཐོབ་སྟེ་བྲེལ་བར་གྱུར་ནས། བཅོམ་ལྡན་འདས་ཀྱིས་གོ་རིམས་ཇི་ལྟ་བ་བཞིན་དུ་འདུག་ཤིག་ཅེས་གསུངས་སོ། །
[140b.5]དགེ་སློང་མང་པོ་འདུས་པ་དང་ཅ་ཅོར་གྱུར་པས་དུས་མ་ཤེས་ནས། བཅོམ་ལྡན་འདས་ཀྱིས་དུས་བརྗོད་པར་བྱོས་ཤིག་ཅེས་གསུངས་པ་དང་། དེ་དག་དེ་ཉིད་དུ་དུས་ལ་བབ་བོ། །དུས་ལ་བབ་བོ་ཞེས་བརྗོད་པ་དང་། བཅོམ་ལྡན་འདས་ཀྱིས་བཀའ་སྩལ་པ། གཎྜཱི་བརྡུང་བར་བྱོས་ཤིག ། 
[140b.6]དེ་ལྟར་ཡང་གཞན་དག་ལ་གསལ་བར་མ་གྱུར་ནས། དེ་ལ་བཅོམ་ལྡན་འདས་ཀྱིས་སྔར་ནི་གཎྜཱི་ཆུང་ངུ་རྡུངས་ལ། ཕྱིས་གཎྜཱི་རྡུངས་ཤིག་ཅེས་གསུངས་སོ། །དེ་ལྟར་ཡང་གཞན་ཉིན་པར་གནས་པར་སོང་བ་རྣམས་ཀྱིས་མ་ཐོས་ནས། བཅོམ་ལྡན་འདས་ཀྱིས་དུང་ཁ་བསྡོམས་ཏེ་
[140b.7]བུས་ལ་རྔ་ཡང་རྡུངས་ཤིག་ཅེས་གསུངས་སོ། །གླེང་གཞིའི་སྒོ་ལྔ་པའི་མདོའི་ཚིགས་སུ་བཅད་པ་ལྔ་པའོ།། །།མདོར་ན། དེར་ནི་རྔ་ཡང་བརྡུང་བར་བྱ། །དེ་ནས་ཤིང་རྟ་དབྱུང་བ་དང་། །དངོས་པོ་བྱུང་དང་རྙེད་པ་དང་། །ཇི་ལྟར་ཚུལ་བཞིན་བསྒོ་བར་བྱའོ། །སངས་རྒྱས་
[141a]
[141a.1]བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་བ་ན་བཞུགས་ཏེ། བཅོམ་ལྡན་འདས་ཀྱིས་གཎྜཱི་དང་དུང་ཁ་བསྡོམས་པ་དང་རྔ་རྡུངས་ཤིག་ཅེས་བཀའ་སྩལ་ན། དེ་དག་གིས་གཎྜཱི་བརྡུངས་པའི་རྗེས་བཞིན་བརྡུངས་པ་དང་། 
[141a.2]ནད་པ་དང་ལས་ལ་གཏོགས་པ་རྣམས་ལ་གནོད་པར་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། གང་གི་ཚེ་ནད་པ་རྣམས་ཟས་མནོས་ཟིན་པར་གྱུར་ལ། ལས་བྱེད་པ་རྣམས་ཀྱང་ཟས་ཟོས་ཟིན་པ་དེའི་ཚེ་ན་གཎྜཱི་དང་དུང་ཁ་བསྡོམས་པ་དང་། རྔ་རྡུངས་ཤིག །མཆོད་སྟོན་
[141a.3]ཟིན་ཀྱང་སོ་སོ་ན་གནས་པའི་དགེ་སློང་དང་། དགེ་སློང་མ་དང་། དགེ་བསྙེན་དང་། དགེ་བསྙེན་མ་ལ་སོགས་པ་སོ་སོར་མ་དོང་བ་དང་། བཅོམ་ལྡན་འདས་ཀྱིས་ཤིང་རྟ་ཕྱུང་ཤིག་དང་དེ་དོང་ནས་རང་འདོང་ངོ་ཞེས་གསུངས་པ་དང་། མཆོད་སྟོན་དེའི་ཚེ་དགེ་སློང་རྣམས་ཀྱིས་རྙེད་
[141a.4]པ་གྲུབ་པ་དེ་ཇི་ལྟར་བགོ་བ་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། ཇི་ལྟར་རྒན་རིམས་སུ་མཉམ་པར་གོས་ཤིག །དགེ་སློང་མང་པོ་འདུས་པ་དེ་དག་ཅ་ཅོ་བྱེད་པ་དང་། བཅོམ་ལྡན་འདས་ཀྱིས་བཀའ་སྩལ་པ། བཅུ་ཞིང་གཅིག་ཏུ་བགོ་བར་བྱའོ། །བརྒྱ་ཞིང་
[141a.5]གཅིག་ཏུའོ། །དེའི་འོག་ཏུ་སྟོང་ཞིང་གཅིག་ཏུ་རྙེད་པ་བགོ་བར་བྱོས་ཤིག །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་གལ་ཏེ་བཅུའི་ནང་ནས་གཅིག་དུས་ལས་འདས་ན་གུམ་པའི་ཡོ་བྱད་སུ་དབང་ཞེས་ཞུས་པ་དང་། བཅོམ་ལྡན་འདས་
[141a.6]ཀྱིས་བཀའ་སྩལ་པ། ཨུ་པཱ་ལི་དེ་སྟེ་བགོ་བའི་ཚེ་དུས་འདས་ན་ཤི་བའི་ཡོ་བྱད་དགེ་འདུན་འདུས་པ་དབང་གིས་སྤྱིར་གོས་ཤིག །འོན་ཏེ་བགོས་ནས་དུས་འདས་ན་ནི་དགུ་པོ་རྣམས་ཀྱིས་འཐོབ་བོ། །དེ་བཞིན་དུ་བརྒྱད་སྟོང་སྡེ་རྣམས་ལ་ཡང་སྦྱར་བར་བྱའོ། །གླེང་གཞིའི་སྒོ་
[141a.7]ལྔ་པའི་མདོའི་ཚིགས་སུ་བཅད་པ་དྲུག་པའོ།། །།གླེང་གཞིའི་སྒོ་ལྔ་པ་རྫོགས་ཏེ། གླེང་གཞི་རྣམས་རྫོགས་སྷོ།། །།རྐྱང་པའི་སྒོའི་མདོར་ན། ཕྱག་ནི་ཐོག་མར་བྱ་བ་དང་། །གཉིས་པའི་སྣོད་རྣམས་མ་ངེས་པ། །གསུམ་དུ་ཡོ་བྱད་རྣམས་ཀྱང་སྟེ། །དེ་ནི་རྐྱང་
[141b]
[141b.1]བར་བཏགས་པའོ། །མདོར་བསྡུས་པ་ན། ཕྱག་འཚལ་བ་དང་གསིང་མ་དང་། །དེ་བཞིན་འཇོག་དང་ཉལ་དང་ཁྱི། །དེ་བཞིན་བཏུང་ཕོར་བུ་རམ་ཤིང་། །དེ་བཞིན་མར་དང་རྩ་བ་སྡོང་པོ་རྣམས། །མདོ་རྣམས་བསྡུས་པར་གསུངས་པའོ། །སངས་རྒྱས་བཅོམ་ལྡན་
[141b.2]འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེའི་ཚེ་ན་དགེ་སློང་གཉིས་ཤིག་རྣམ་པར་གདོན་མི་ཟ་བའི་གཏམ་སྨྲ་བ་ལས་གཅིག་ལ་གཅིག་ཚིག་རྩུབ་པོ་སྨྲས་ནས་དེ་ལ་གཞོན་ནུས་རྒན་པོ་ལ་རབ་ཏུ་སྤྱོས་ཏེ། དེ་གནས་ཁང་
[141b.3]དུ་ཞུགས་ཏེ་འདུག་པ་དང་། གཞོན་ནུས་བདག་གིས་རྒན་པ་ལ་རབ་ཏུ་སྤྱོས་ཀྱིས་སོང་སྟེ་བཟོད་པར་གསོལ་ལོ་སྙམ་བསམས་ནས། དེས་དེའི་གནས་ཁང་དུ་སོང་སྟེ་རྐང་པ་གཉིས་ལ་གཏུགས་ནས་བཙུན་པ་བདག་གིས་ཁྱོད་ལ་རབ་ཏུ་སྤྱོས་པ་བཟོད་པར་མཛོད་ཅིག་ཅེས་
[141b.4]བཟོད་པ་གསོལ་བར་བྱེད་པ་དང་། དེ་ཆེར་ཁྲོས་ནས་གཙེས་ཏེ་གནོད་པ་བྱས་སོ་ཞེས་སྨྲས་པ་དང་། དགེ་སློང་དག་གིས་ཐོས་ནས་བརྒྱུགས་ཏེ་ཚེ་དང་ལྡན་པ་ཅིའི་ཕྱིར་འོ་དོད་འབོད་ཅེས་དྲིས་པ་དང་། དེས་སྨྲས་པ། ཚེ་དང་ལྡན་པ་འདི་འདི་ལྟར་བདག་གི་གནས་ཁང་དུ་
[141b.5]འོངས་ཏེ་གནོད་པ་བྱེད་པ་ལ་ལྟོས། དེ་དག་གིས་དེ་ལ་ཚེ་དང་ལྡན་པ་ཅིའི་ཕྱིར་ཁྱོད་ཀྱིས་དགེ་སློང་རྒན་པ་འདི་ལ་གཙེས་ཞེས་སྨྲས་པ་དང་། དེས་ཀྱང་ཇི་ལྟར་གྱུར་པ་སྨྲས་ནས་དེ་དག་ཅང་མི་སྨྲ་བར་འདུག་གོ། །དེས་བསམས་པ་དེའི་ཕྱིར་ན་བཅོམ་ལྡན་འདས་ཀྱིས་ཕྱག་བྱོས་
[141b.6]ཤིག་པར་གསུངས་ཏེ། ཇི་ནས་ངའི་ཉན་ཐོས་རྣམས་བྱམས་པའི་སེམས་དང་། ཕན་པའི་སེམས་དང་། བརྩེ་བའི་སེམས་ཀྱིས་རང་གི་དོན་སྒྲུབ་པར་འགྱུར་རོ་ཞེས་གསུངས་ན་འདི་ལྟར་འདི་ནི་བདག་མཐོང་ནས་མི་དགའ་བ་དང་། ཁྲོས་པར་གྱུར་ན་བདག་གིས་འདི་ལ་བཟོད་
[141b.7]པར་བྱས་ཏེ་ཅི་རུང་གིས་འགྲོའོ་སྙམ་བསམས་ནས་དེ་སོང་ནས་ཕྱིས་དེ་ལ་ཕྱག་ཀྱང་མི་བྱེད་ན་བཟོད་པར་བྱེད་པ་ལྟ་ཅི་སྨོས། དེ་ནས་དུས་ཕྱི་ཞིག་ན་དགེ་སློང་རྒན་པ་དེ་དགེ་སློང་གཞན་ཞིག་དང་ལྷན་ཅིག་འཆག་ཅིང་གཏམ་ཟེར་ཞིང་འཁོད་པ་དང་། དགེ་སློང་དེ་ཡང་དགེ་སློང་
[142a]
[142a.1]དག་ལ་ཕྱག་འཚལ་བ་ལས་ཕྱོགས་དེར་འོངས་པ་དང་། འཆག་པའི་གྲོགས་ཀྱི་དགེ་སློང་དེས་དེ་ལ་སྨྲས་པ། ཚེ་དང་ལྡན་པ་འདི་ལྟ་བུའི་དགེ་སློང་ཚུལ་ཁྲིམས་དང་ལྡན་པ་འདི་ལ་ཅིའི་ཕྱིར་བཟོད་པར་མ་བྱས། རྒན་པ་དེས་འདི་ནི་འདི་ལྟར་སྡིག་པའི་སེམས་
[142a.2]ཁྲོ་བ་ཅན་ཏེ། ལྟོས་ཤིག་དང་ད་ཡང་ཁྱོད་ལ་ཕྱག་བྱེད་ཀྱི་ང་ལ་མི་བྱེད་དོ་ཞེས་སྨྲས་པ་དང་། དེ་བཞིན་དེས་ཕྱག་བྱས་པ་དང་། དེས་སྨྲས་པ། ཚེ་དང་ལྡན་པ་ཁྱོད་ཀྱིས་སྡིག་པའི་སེམས་ཅན་དེ་མཐོང་ངམ། ཚེ་དང་ལྡན་པ་མཐོང་ངོ་། །དེ་ནས་དེས་དེ་ལ་ཚེ་དང་ལྡན་པ་བདག་
[142a.3]གིས་གཞན་དུ་ཐོས་ན་གཞན་དུ་མཐོང་སྟེ། ཁྱོད་ནི་ངོ་ཚ་ཞེས་འགྱོད་པ་ཅན་བསླབ་པ་ལ་མོས་པའོ་ཞེས་ཐོས་ན། ཁྱོད་ཅིའི་ཕྱིར་དེ་ལྟར་མ་ཡིན་ཞེས་སྨྲས་པ་དང་། དེས་བཙུན་པ་བདག་གིས་ཇི་ལྟར་བགྱི། ཚེ་དང་ལྡན་པ་དགེ་སློང་ཚུལ་ཁྲིམས་དང་ལྡན་པ་འདི་ལྟ་བུ་ལ་ཁྱོད་ཀྱིས་
[142a.4]ཅིའི་ཕྱིར་བཟོད་པ་མི་བྱ་ཞེས་སྨྲས་པ་དང་། དེས་ཇི་ལྟར་གྱུར་པ་རྒྱས་པར་སྨྲས་པ་དང་། དེ་འཕྱ་བར་གྱུར་ནས། དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ཏེ། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་རྣམས་དགེ་སློང་དེ་འཕྱ་བ་ནི་ཡུས་ཀྱིས། 
[142a.5]གང་རྣམ་པར་འཁོན་པ་དེ་བཟོད་པར་བྱའོ། །བཅོམ་ལྡན་འདས་ཀྱིས་གང་འཁོན་པ་དེ་བཟོད་པར་བྱའོ་ཞེས་གསུངས་པ་དང་། གཞན་ཞིག་གིས་བཟོད་པར་བྱས་ཀྱང་མ་བཟོད་ནས། བཅོམ་ལྡན་འདས་ཀྱིས་བཀའ་སྩལ་པ། གང་མི་སྤྱོད་པ་དེ་ཉེ་སྤྱོད་དུ་ཕྱིན་པ་དང་ཕྱག་བྱོས་ཤིག །དེས་
[142a.6]ཀྱང་ནད་མེད་ཅིག་ཅེས་སྨྲའམ་ཡང་ན་ཕྱག་བྱོས་ཤིག །དེ་ལྟར་མི་བྱེད་ན་གཉིས་ཀ་ལ་འདས་པ་དང་བཅས་པར་འགྱུར་རོ། །བཅོམ་ལྡན་འདས་ཀྱིས་འཁོན་པའི་དགེ་སློང་ལ་བཟོད་པར་བྱའོ་ཞེས་གསུངས་པ་དང་། དགེ་སློང་གཉིས་ཤིག་རྣམ་པར་གདོན་མི་ཟ་བའི་གཏམ་སྨྲ་
[142a.7]བ་ལས་འཁྲུགས་པ་དང་། མཚང་འདྲུ་བ་དང་། འཐབ་པ་དང་། རྩོད་པར་གྱུར་ཏེ། དེ་གཉིས་ལས་དགེ་སློང་གཞོན་པས་དགེ་སློང་རྒན་པ་ལ་ཚིག་དྲག་པོ་མི་སྙན་པས་བློང་ཞིང་ཁྲོས་ཏེ་སྨྲས་པ་དང་། རབ་ཏུ་ཁྲོས་ནས་གནས་ཁང་དུ་ཞུགས་ཏེ་སྒོ་བཅད་ནས་དེས་ངན་
[142b]
[142b.1]དུ་སྨྲས་པའི་ཚིག་དེ་ལྟ་བུ་སྒོམ་ཞིང་འདུག་གོ། །དེའི་བར་དུ་སངས་རྒྱས་བཅོམ་ལྡན་འདས་ཀྱིས་མི་མཁྱེན་པ་དང་། མ་གཟིགས་པ་དང་། མ་ཆུད་པ་དང་། རྣམ་པར་མི་མཁྱེན་པ་མེད་དེ་སངས་རྒྱས་བཅོམ་ལྡན་འདས་དག་ནི་ཆོས་ཉིད་ཀྱིས་ཐུགས་རྗེ་ཆེན་པོ་ཅན་འཇིག་རྟེན་
[142b.2]ལ་ཕན་འདོགས་པ་ལ་ཞུགས་པ། སྲུང་བ་གཅིག་པུ་དཔའ་བ། གཅིག་པུ་ཞི་གནས་དང་ལྷག་མཐོང་ལ་གནས་པ། གདུལ་བའི་དངོས་པོ་གསུམ་ལ་མཁས་པ། ཆུ་བོ་བཞི་ལས་རྒལ་བ། རྫུ་འཕྲུལ་གྱི་རྐང་པ་བཞིའི་མཐིལ་ལ་རབ་ཏུ་བརྟན་པ། མི་འཇིགས་པ་
[142b.3]བཞིས་འཇིགས་པ་མེད་པ། ཡན་ལག་ལྔ་རབ་ཏུ་རྣམ་པར་སྤངས་པ། འགྲོ་བ་ལྔ་ལས་ཡང་དག་པར་འདས་པ། ཡན་ལག་དྲུག་དང་ལྡན་པ། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པ། རྟག་ཏུ་དྲུག་ལ་གནས་པ། བྱང་ཆུབ་ཀྱི་ཡན་ལག་བདུན་གྱི་མེ་ཏོག་གིས་
[142b.4]བརྒྱན་པ། ལམ་ཡན་ལག་བརྒྱད་པ་སྟོན་པ། མཐར་གྱིས་གནས་ཤིང་སྙོམས་པར་འཇུག་པ་དགུ་ལ་མཁས་པ། སྟོབས་བཅུའི་སྟོབས་དང་ལྡན་པ། ཕྱོགས་བཅུར་སྙན་པར་གྲགས་པ། བརྒྱ་ཕྲག་བཅུ་ལས་དབང་སྒྱུར་བའི་མཆོག་ཏུ་བྱུང་བས་གང་འགྲིབས། གང་
[142b.5]འཕེལ། གང་སྡུག་བསྔལ་དུ་གྱུར། གང་དོག་པར་གྱུར། གང་གནོད་པར་གྱུར། གང་སྡུག་བསྔལ་དང་དོག་པ་དང་གནོད་པར་གྱུར། གང་ངན་སོང་ལ་གཞོལ། གང་ངན་སོང་ལ་འབབ། གང་ངན་སོང་ལ་རབ་ཏུ་བསྟན། གང་ངས་ངན་སོང་ལས་བཏོན་ཏེ་མཐོ་
[142b.6]རིས་སུ་ཐར་པའི་འབྲས་བུ་ལ་སོ་སོར་དགོད་པར་བྱ། གང་དགེ་བའི་རྩ་བ་མ་བསྐྱེད་པ་རྣམས་ནི་བསྐྱེད་པར་བྱ། གང་གིས་བསྐྱེད་པ་རྣམས་ནི་ཡོངས་སུ་སྨིན་པར་བྱ། གང་ཡོངས་སུ་སྨིན་པ་རྣམས་ནི་རྣམ་པར་དགྲོལ་བར་བྱའོ་ཞེས་ཉིན་ལན་གསུམ་མཚན་ལན་གསུམ་
[142b.7]དུ་སངས་རྒྱས་ཀྱི་སྤྱན་གྱིས་འཇིག་རྟེན་ལ་གཟིགས་ཤིང་ཡེ་ཤེས་སྣང་བ་ལ་འཇུག་གོ། །ཡང་གསུངས་པ། ཆུ་སྲིན་གནས་པའི་རྒྱ་མཚོ་ནི། །དུས་ལས་འདའ་བར་འགྱུར་སྲིད་ཀྱི། །གདུལ་བར་བྱ་བའི་བུ་རྣམས་ལ། །སངས་རྒྱས་དུས་འདའ་མི་སྲིད་དོ། །དེ་ནས་
[143a]
[143a.1]བཅོམ་ལྡན་འདས་གནས་གཞན་ཞིག་ཏུ་འཛུམ་པ་མཛད་དོ། །ཆོས་ཉིད་ཀྱིས་གང་གི་ཚེ་སངས་རྒྱས་བཅོམ་ལྡན་འདས་རྣམས་འཛུམ་པ་མཛད་པ་དེའི་ཚེ་ན་ཞལ་ནས་འོད་ཟེར་སྔོན་པོ་དང་། སེར་པོ་དང་། དམར་པོ་དང་། དཀར་པོ་ལ་སོགས་པ་བྱུང་
[143a.2]སྟེ། ལ་ལ་ནི་འོག་ཏུ་འགྲོའོ། །ལ་ལ་ནི་སྟེང་དུ་འགྲོ་སྟེ། དེ་ལ་གང་འོག་ཏུ་སོང་བ་དེས་ནི་ཡང་འཚོ་བ་དང་། ཐིག་ནག་པོ་དང་། འདུས་པ་དང་། འོ་དོད་འབོད་པ་དང་། འོ་དོད་འབོད་པ་ཆེན་པོ་དང་། གདུང་བ་དང་། རབ་ཏུ་གདུང་བ་དང་། བསྟིར་མེད་པ་དང་། ཆུ་བུར་དང་། 
[143a.3]རྒྱུན་དུ་ཆུ་བུར་དང་། ཨ་ཊ་ཊ་དང་། ཧ་ཧ་བ་དང་། ཧུ་ཧུ་བ་དང་། ཨུཏྤལ་དང་། པད་མོ་དང་། པད་མོ་ཆེན་པོ་ལ་སོགས་པའི་སེམས་ཅན་དམྱལ་བར་སོང་སྟེ། གང་ཚ་བའི་སེམས་ཅན་དམྱལ་བ་ལ་དེས་བབ་པ་ནི་བསིལ་བར་གྱུར། གང་གྲང་བའི་སེམས་ཅན་དམྱལ་བ་
[143a.4]དེ་ལ་བབ་པ་ནི་དྲོ་བར་གྱུར་ཏེ། དེས་སེམས་ཅན་དེ་དག་དེ་ལྟ་བུས་གཟིར་བའི་ཁྱད་པར་དེ་དག་བདེ་བར་བྱས་པ་དང་། དེ་དག་འདི་སྙམ་དུ་ཀྱེ་བདག་ཅག་རྣམས་འདི་ནས་ཤི་འཕོས་སམ་འོན་ཏེ་གཞན་དུ་སྐྱེས་ཞེས་བསམས་ན། དེ་དག་ལ་རབ་ཏུ་དད་པ་བསྐྱེད་པའི་ཕྱིར་
[143a.5]བཅོམ་ལྡན་འདས་ཀྱིས་སྤྲུལ་པ་བཏང་ནས་དེ་དག་གིས་སྤྲུལ་པ་མཐོང་བ་དང་། འདི་སྙམ་དུ་ཀྱེ་བདག་ཅག་རྣམས་འདི་ནས་ཤི་འཕོས་པར་གྱུར་པ་ཡང་མེད། གཞན་དུ་སྐྱེས་པ་ཡང་མེད་ཀྱིས། སྔོན་མ་བྱུང་བའི་སེམས་ཅན་འདི་མཐོང་བའི་མཐུས་ན་བདག་ཅག་གཟིར་བའི་
[143a.6]ཁྱད་པར་རྣམས་བདེ་བར་གྱུར་ཏོ་སྙམ་དུ་བསམས་ནས་དེ་དག་སྤྲུལ་པ་ལ་སེམས་མངོན་པར་དགའ་བར་གྱུར་པ་དང་། དམྱལ་བས་གཟིར་བའི་ལས་ཟད་པར་བྱས་ཏེ་གང་དུ་བདེན་པར་གྱུར་པའི་སྣོད་དུ་དེར་ལྷ་དང་མིའི་མཚམས་འཛིན་ཏོ། །གང་སྟེང་དུ་སོང་བ་དེས་ནི་རྒྱལ་ཆེན་
[143a.7]བཞིའི་རིས་ཀྱི་ལྷ་དང་། སུམ་བཅུ་རྩ་གསུམ་དང་། མཚེ་མ་དང་། དགའ་ལྡན་དང་། འཕྲུལ་དགའ་དང་། གཞན་འཕྲུལ་དབང་བྱེད་དང་། ཚངས་རིས་དང་། ཚངས་ལྷ་ཉེ་ཕན་དང་། ཚངས་ཆེན་དང་། ཆུང་སྣང་དང་། ཚད་མེད་སྣང་དང་། ཀུན་སྣང་དང་། དགེ་
[143b]
[143b.1]བ་དང་། ཚད་མེད་དགེ་བ་དང་། དགེ་རྒྱས་དང་། སྤྲིན་མེད་དང་། བསོད་ནམས་འཕེལ་དང་། འབྲས་བུ་ཆེ་བ་དང་། མི་ཆེ་བ་དང་། མི་གདུང་བ་དང་། ཤིན་ཏུ་མཐོང་བ་དང་། གྱ་ནོམ་སྣང་བ་དང་། འོག་མིན་གྱི་ལྷར་སོང་ནས་མི་རྟག་པ་དང་། སྡུག་བསྔལ་བ་
[143b.2]དང་། སྟོང་པ་ཉིད་དང་། བདག་མེད་པ་རྣམས་བསྒྲགས་ཏེ་ཚིགས་སུ་བཅད་པ་གཉིས་ཀྱང་བརྗོད་དོ། །འབྱུང་བར་བྱ་ཕྱིར་བརྩམ་པར་བྱོས། །སངས་རྒྱས་བསྟན་ལ་བརྩོན་པར་བྱོས། །འདམ་བུའི་ཁྱིམ་ལ་གླང་ཆེན་བཞིན། །འཆི་བདག་སྡེ་རྣམས་གཞོམ་པར་བྱོས། །
[143b.3]གང་ཞིག་རབ་ཏུ་བག་ཡོད་པར། །ཆོས་འདུལ་འདི་ལ་སྤྱོད་འགྱུར་བ། །སྐྱེ་བའི་འཁོར་བ་རབ་སྤངས་ནས། །སྡུག་བསྔལ་ཐ་མར་འབྱིན་པར་འགྱུར། །དེ་ནས་འོད་ཟེར་དེས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་བསྐོར་ནས་བཅོམ་ལྡན་འདས་ཀྱི་ཕྱི་བཞིན་དུ་
[143b.4]འབྲང་ངོ་། །དེ་དག་གལ་ཏེ་བཅོམ་ལྡན་འདས་ཀྱིས་འདས་པའི་ལས་ལ་ལུང་སྟོན་བཞེད་པར་གྱུར་ན་བཅོམ་ལྡན་འདས་ཀྱི་རྒྱབ་ཏུ་ནུབ་བོ། །མ་འོངས་པའི་དུས་ལ་ལུང་སྟོན་པར་བཞེད་པར་གྱུར་ན་མདུན་དུ་ནུབ་བོ། །དམྱལ་བར་ལུང་སྟོན་པར་བཞེད་པར་གྱུར་ན་ཞབས་ཀྱི་
[143b.5]མཐིལ་དུ་ནུབ་བོ། །བྱོལ་སོང་དུ་སྐྱེ་བར་ལུང་སྟོན་པར་བཞེད་པར་གྱུར་ན་རྟིང་པར་ནུབ་བོ། །ཡི་དགས་སུ་སྐྱེ་བར་ལུང་སྟོན་པར་བཞེད་པར་གྱུར་ན་ཞབས་ཀྱི་མཐེ་བོར་ནུབ་བོ། །མིར་སྐྱེ་བར་ལུང་སྟོན་པར་བཞེད་པར་གྱུར་ན་པུས་མོར་ནུབ་བོ། །སྟོབས་ཀྱི་འཁོར་ལོས་སྒྱུར་བའི་
[143b.6]རྒྱལ་པོར་ལུང་སྟོན་བཞེད་པར་གྱུར་ན་ཕྱག་གཡོན་པའི་མཐིལ་དུ་ནུབ་བོ། །འཁོར་ལོས་སྒྱུར་བའི་རྒྱལ་པོར་ལུང་སྟོན་བཞེད་པར་གྱུར་ན་ཕྱག་གཡས་པའི་མཐིལ་དུ་ནུབ་བོ། །ལྷར་སྐྱེ་བར་ལུང་སྟོན་བཞེད་པར་གྱུར་ན་ལྟེ་བར་ནུབ་བོ། །ཉན་ཐོས་ཀྱི་བྱང་ཆུབ་ཏུ་ལུང་སྟོན་བཞེད་པར་
[143b.7]གྱུར་ན་ཞལ་དུ་ནུབ་བོ། །རང་བྱང་ཆུབ་ཏུ་ལུང་སྟོན་བཞེད་པར་གྱུར་ན་སྨིན་མཚམས་སུ་ནུབ་བོ། །བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ལུང་སྟོན་བཞེད་པར་གྱུར་ན་སྤྱི་བོའི་གཙུག་ཏུ་ནུབ་བོ། །དེ་ནས་འོད་ཟེར་དེས་བཅོམ་ལྡན་འདས་ལ་ལན་གསུམ་བསྐོར་བ་བྱས་
[144a]
[144a.1]ནས་བཅོམ་ལྡན་འདས་ཀྱི་ཞབས་ཀྱི་རྟིང་བར་ནུབ་པ་དང་། དེ་ནས་སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་ཞུས་པ། ཇི་ལྟར་སྣང་བར་བྱེད་པ་ཤར་བ་བཞིན། །ཞལ་གྱི་ནང་ནས་བྱུང་བ་མང་པོ་ནི། །ཁ་དོག་རྣམ་པ་སྣ་ཚོགས་སྟོང་
[144a.2]ལྡན་པ། །གང་གིས་ཕྱོགས་བཅུ་ཀུན་ཏུ་སྣང་གྱུར་པའོ། །ཡང་ཚིགས་སུ་བཅད་དེ་གསོལ་པ། རྒོད་པ་ཞུམ་རྒྱགས་སྤངས་ནས་བྲལ་གྱུར་པ། །སྐྱེ་བོ་རྣམས་ཀྱི་རྒྱུར་གྱུར་སངས་རྒྱས་ཏེ། །རྒྱལ་བ་དགྲ་རྒྱལ་དུང་དང་པད་མོ་བཞིན་དཀར་བ། །རྒྱུ་མེད་འཛུམ་པ་ཉེ་བར་
[144a.3]སྟོན་མི་མཛད། །བརྟན་པའི་ཐུགས་མངའ་དེ་དུས་རང་གིས་མཁྱེན་མཛོད་ཅིག །རྒྱལ་བའི་དབང་ལ་ཐོས་འཚལ་ཉན་རྣམས་ལ། །བརྟན་ཞིང་ཐུབ་པའི་ཁྱུ་མཆོག་དམ་པ་ཡིས། །ཐེ་ཚོམ་བྱུང་བ་དགེ་བས་རྣམ་པར་བསོལ། །དོན་མེད་པར་ནི་རྒྱ་མཚོ་རི་རྒྱལ་བསྟན། །རྫོགས་
[144a.4]པའི་སངས་རྒྱས་འཛུམ་པ་མི་སྟོན་ཏེ། །བརྟན་པས་གང་ཕྱིར་འཛུམ་པ་བསྟན་པ་དེ། །སྐྱེ་བོ་མང་པོ་འདི་དག་ཐོས་པར་མོས། །དེ་ནས་བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ་དེ་དེ་བཞིན་ཏེ། དེ་དེ་བཞིན་ནོ། །ཀུན་དགའ་བོ་དེ་བཞིན་གཤེགས་པ་དགྲ་བཅོམ་
[144a.5]པ་ཡང་དག་པར་རྫོགས་པའི་སངས་རྒྱས་ནི་རྒྱུ་མེད་རྐྱེན་མེད་པར་འཛུམ་པ་མི་མཛད་དོ། །ཀུན་དགའ་བོ་གང་དགེ་སློང་གཞོན་པ་དེས་དགེ་སློང་ལ་ཚིག་ངན་པས་མཚང་བྲུས་ཤིང་སྨྲས་པས་ཁྲོས་པ་མཐོང་ངམ། བཅོམ་ལྡན་འདས་མཐོང་ངོ་། །དེ་གནས་ཁང་དུ་ཞུགས་ཏེ་སྒོ་
[144a.6]བཅད་ནས་དེའི་ཚིག་ངན་དུ་སྨྲས་པ་དེ་ཕྱི་ཕྱིར་སྒོམ་ཞིང་འདུག་གོ། །དེ་ཁྲོས་པས་ཀུན་ཏུ་ཁེབས་ནས་ཕྱི་ཕྱིར་བསྒོམས་པས་ན་ཞེ་སྡང་གི་ས་བཅུ་རབ་ཏུ་བྱུང་སྟེ། དེ་དུས་འདས་ཏེ་ཤི་འཕོས་ནས་དེའི་གནས་ཁང་དེ་ཉིད་དུ་སྦྲུལ་གདུག་པར་སྐྱེ་བར་འགྱུར་རོ།། །།
[144a.7]འདུལ་བ་གཞུང་དམ་པ། བམ་པོ་སུམ་བཅུ་རྩ་བརྒྱད་པ། དེ་ལྟར་བཅོམ་ལྡན་འདས་ཚེ་དང་ལྡན་པ་ཀུན་དགའ་བོ་དང་ལྷན་ཅིག་གཏམ་གསུང་བའི་བར་དུ་དགེ་སློང་དེ་ཡང་ཚིག་ངན་དུ་སྨྲས་པ་དེ་ལན་མང་དུ་བསྒོམས་ཤིང་ཤིན་ཏུ་ཁྲོ་བས་ཀུན་ཏུ་ཁེབས་ཏེ་མང་དུ་བྱས་
[144b]
[144b.1]པས་ཞེ་སྡང་གི་ས་བཅུ་པོ་ཐོབ་པས་ན་དེ་འཆི་འཕོས་དུས་འདས་ཏེ་དེའི་གནས་ཁང་ཉིད་དུ་སྦྲུལ་གདུག་པར་སྐྱེས་སོ། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ་སྐྱེས་བུ་གཏི་མུག་ཅན་དེ་ནི་གནས་ཁང་དེ་ཉིད་དུ་སྦྲུལ་གདུག་
[144b.2]པར་སྐྱེས་ཀྱིས་དེར་སོང་ལ་དྲུང་དུ་ཕྱིན་ན་ངའི་ཚིག་གིས་ནད་མེད་ཅིག་ཅེས་བྱོས་ལ། འདི་སྐད་དུ་འདི་ལྟར་ཁྱོད་ངའི་བསྟན་པ་ལ་རབ་ཏུ་བྱུང་སྟེ། དགེ་སྦྱོང་གི་འབྲས་བུ་བཞི་ལས་གང་ཡང་རུང་དགེ་སྦྱོང་གི་འབྲས་བུ་རྟོགས་པར་འགྱུར་བ་ལས་ད་ཁྱོད་ཁྲོས་པའི་དབང་གིས་
[144b.3]ན་འདིར་སྦྲུལ་གདུག་པར་སྐྱེས་ཀྱིས་དགེ་སློང་དེ་ལ་བཟོད་པར་བྱོས་ཤིག །འདི་ལས་ཡང་དུས་འདས་ན་སེམས་ཅན་དམྱལ་བར་སྐྱེས་ས་རེ་ཞེས་སྒོ་ཤིག །བཙུན་པ་བཀའ་བཞིན་འཚལ་ཞེས་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལས་མཉན་ནས་དགེ་
[144b.4]སློང་དེ་ཁྲིད་དེ་དགེ་སློང་དེའི་གནས་ཁང་དུ་སོང་ནས་སྒོ་ལ་དལ་ནས་བགས་ཀྱིས་བརྡུངས་ཏེ་སྨྲས་པ། བཞིན་བཟངས་ཁྱོད་ལ་བཅོམ་ལྡན་འདས་ནད་མེད་ཅིག་ཅེས་གསུངས་ཏེ། འདི་ལྟར་ཁྱོད་ངའི་བསྟན་པ་ལ་རབ་ཏུ་བྱུང་ལ་དགེ་སྦྱོང་གི་འབྲས་བུ་བཞི་ལས་གང་
[144b.5]ཡང་རུང་དགེ་སྦྱོང་གི་འབྲས་བུ་རྟོགས་པར་འགྱུར་བ་ལས་ད་ཁྱོད་ཁྲོས་པའི་དབང་གིས་ན་འདིར་སྦྲུལ་གདུག་པར་སྐྱེས་ཀྱིས་དགེ་སློང་འདི་ལ་བཟོད་པར་བྱོས་ཤིག །འདི་ནས་དུས་བྱས་ནས་ཀྱང་སེམས་ཅན་དམྱལ་བར་སྐྱེས་ས་རེ་ཞེས་གསུང་ངོ་། །དེ་ནས་དེ་ཉིད་དུ་
[144b.6]ཁྲོས་པའི་དུག་བཏང་ནས་གནས་ཁང་ནས་ཕྱིར་མ་བྱུང་ཞིང་འདུག་པ་དང་། དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་མཽད་གལ་གྱི་བུ་ཆེན་པོ་ལ་མཽད་གལ་གྱི་བུ་ཚུར་ཤོག །ཁྱོད་ཀྱིས་སྦྲུལ་གདུག་པ་གང་ན་བ་དེར་སོང་ལ་ཕྱིན་པ་དང་། འདི་སྐད་དུ་དགེ་སློང་དེ་
[144b.7]ལ་བཟོད་པར་བྱོས་ཤིག་ཅེས་བཀའ་སྩལ་པ་དང་། དེས་ཀྱང་དེར་སོང་སྟེ་སྨྲས་པ་དང་། དེ་ལྡེ་མིག་ཀྱོག་པོའི་བུ་ག་ནས་མགོ་ཙམ་བསྟན་ཏེ་ཕྱིར་ནང་དུ་ཞུགས་སོ། །དགེ་སློང་གིས་དགེ་སློང་ལ་སེམས་ཀྱིས་གནོད་པར་བྱས་པས་རང་གི་གནས་ཁང་དུ་སྦྲུལ་དུ་སྐྱེས་
[145a]
[145a.1]སོ་ཞེས་སྒྲ་དེ་ལྟ་བུ་མཉན་དུ་ཡོད་པར་ཀུན་དུ་གྲགས་པ་དང་། ཀོ་ས་ལའི་རྒྱལ་པོ་གསལ་རྒྱལ་ནང་གི་བཙུན་མོ་དང་། གཞོན་ནུ་དང་། བློན་པོ་དང་། གྲོང་མི་དང་། གཞོངས་སུ་བཅས་པས་གང་སྒྲ་དེ་ཐོས་པ་དང་ལྟད་མོ་ལྟ་འདོད་པས་དེའི་ཡིད་བསྐྱོད་
[145a.2]ནས་ཛེ་ཏའི་ཚལ་དུ་དོང་ངོ་། །དེ་ནས་བཅོམ་ལྡན་འདས་ཀྱང་ཉན་ཐོས་ཆེན་པོ་ཀུན་ཤེས་ཀཽཎྜི་ནྱ་དང་། རླངས་པ་དང་། མིང་ཆེན་དང་། མ་འགགས་པ་དང་། ཤཱ་རིའི་བུ་དང་། མཽད་གལ་གྱི་བུ་ཆེན་པོ་དང་། འོད་སྣང་དང་། ཀུན་དགའ་བོ་དང་། ནམ་གྲུ་ལ་སོགས་པས་བསྐོར་ཏེ་
[145a.3]རྒྱལ་པོ་གསལ་རྒྱལ་དང་དེའི་གནས་ཁང་དུ་བཞུད་ནས་བཅོམ་ལྡན་འདས་ཀྱིས་དེ་ཉིད་ཀྱི་སྐད་དུ་གསུངས་པ་དང་། དེ་རྟབས་བཞིན་དུ་གནས་ཁང་ནས་ཕྱིར་བྱུང་ངོ་། །དེ་ནས་བཅོམ་ལྡན་འདས་ཀྱིས་དེ་ཁྲིད་ནས་གཙུག་ལག་ཁང་ནས་ཕྱིར་ཕྱུང་སྟེ་ཛེ་ཏའི་ཚལ་གྱི་སྒོར་འཁོར་བརྒྱ་ཕྲག་
[145a.4]དུ་མ་དང་། དགེ་སློང་གི་དགེ་འདུན་གྱི་མདུན་ན་གདན་བཏིང་བ་དེ་ལ་བཞུགས་པ་དང་། དེ་ནས་སྦྲུལ་གདུག་པ་དེ་ཕན་ཚུན་ཀུན་དུ་སྐྱེ་བོ་མང་པོ་ལ་བལྟས་ཏེ་སྐྲག་ནས་བཅོམ་ལྡན་འདས་ཀྱི་གདན་ལོགས་སུ་རྒན་རིམས་ཀྱི་མཐར་བཅོམ་ལྡན་འདས་ལ་ལྟ་བཞིན་དུ་འཁྱིལ་ཏེ་
[145a.5]འདུག་གོ། །བཅོམ་ལྡན་འདས་ཀྱིས་དེ་ལ་བཀའ་སྩལ་པ། བཞིན་བཟངས་འདི་ལྟར་ཁྱོད་ངའི་བསྟན་པ་ལ་རབ་ཏུ་བྱུང་ནས་དགེ་སྦྱོང་གི་འབྲས་བུ་བཞི་ལས་གང་ཡང་རུང་དགེ་སྦྱོང་གི་འབྲས་བུ་རྟོགས་པར་འགྱུར་བ་ལས་ད་ཁྱོད་འདིར་ཤིན་ཏུ་ཁྲོ་བས་ཀུན་ཏུ་ཁེབས་ནས་ལན་མང་དུ་
[145a.6]བསྒོམས་ལ་དགེ་སློང་ལ་ཡང་སེམས་གདུག་པ་བསྐྱེད་པས་ད་ལྟར་སྦྲུལ་གདུག་པར་སྐྱེས་ཏེ། འཚེ་བ་དང་གསོད་པ་ལ་ཆགས་ཤིང་གཞན་གྱི་སྲོག་འཕྲོག་ཅིང་གཞན་འཚོ་བ་དང་ཕྲལ་ནས་འཚོ་བར་བྱེད་དེ་འདི་ནས་ཤི་འཕོས་ན་རྒྱུད་གང་དུ་སྐྱེ། གང་དུ་སྐྱེ་བར་འགྱུར། གང་དུ་
[145a.7]མངོན་པར་སྐྱེ་བར་འགྱུར། བཅོམ་ལྡན་འདས་ཀྱིས་གང་གི་ཚེ་དེའི་རིགས་དྲན་པར་བྱས་པ་དེའི་ཚེ་ངུ་བར་གྱུར་ཏོ། །དེ་ནས་བཅོམ་ལྡན་འདས་ཀྱིས་དེའི་ཚེ་ཚིགས་སུ་བཅད་དེ་གསུངས་པ། ཁྱོད་ནི་བྱོལ་སོང་སྐྱེ་གནས་གྱུར། །མི་དལ་བར་ཡང་སྐྱེས་གྱུར་ན། །དོན་མེད་པར་
[145b]
[145b.1]ནི་ཅི་ཕྱིར་ངུ་། །ད་ནི་ཅི་ཞིག་བྱར་ཡོད་ཀྱིས། །རྒྱལ་བ་ཐུགས་རྗེ་ལྡན་མངའ་ལ། །སེམས་ཀྱིས་ལེགས་པར་དད་སྐྱེས་དང་། །བྱོལ་སོང་སྐྱེ་གནས་འདི་སྤངས་ཏེ། །དེ་ནས་མཐོ་རིས་འགྲོ་བར་འགྱུར། །སངས་རྒྱས་བཅོམ་ལྡན་འདས་ཀྱིས་ཆོས་བསྟན་པ་ཆུད་མི་ཟོས་པས་
[145b.2]དེའི་ཀུན་དུ་གནས་པ་དེ་དང་བྲལ་བར་གྱུར་ཏེ། དེ་ནས་བཅོམ་ལྡན་འདས་ཀྱིས་དགེ་སློང་དེ་ལ་བཀའ་སྩལ་པ། ཚུར་ཤོག་དགེ་སློང་ཁྱོད་ཀྱིས་སྦྲུལ་གདུག་པ་དེ་ལ་བཟོད་པ་བྱོས་ཤིག །བཅོམ་ལྡན་འདས་བདག་གིས་ཇི་ལྟར་བཟོད་པར་བགྱི། ཅི་དེའི་རྐང་པ་ལ་གཏུག་པར་
[145b.3]བགྱིའམ་ཞེས་གསོལ་པ་དང་། བཅོམ་ལྡན་འདས་ཀྱིས་དེ་ལ་ཇི་ལྟར་སྔོན་གྱི་དགེ་སློང་ཡིན་པར་མངོན་དུ་བྱས་ཏེ་ཐེ་ཚོམ་དུ་མི་བྱ་བར་བྱ། གཏུག་པར་བྱའོ་ཞེས་བཀའ་སྩལ་པ་དང་། སྟོན་པའི་བཀའ་བཞིན་དེས་རྐང་པ་ལ་གཏུགས་པ་དང་། དེས་དེའི་མགོ་བོ་ལ་རེག་པར་བྱས་
[145b.4]པ་དང་། དེ་གཉིས་སྐྱེ་བོ་མང་པོས་མཐོང་བ་དང་རབ་ཏུ་ངོ་མཚར་སྐྱེས་ནས་བཅོམ་ལྡན་འདས་ཀྱིས་སྐྱེ་བོ་མང་པོ་དེ་དག་ལ་དེའི་ཕྱིར་དེ་ལྟ་བུའི་ཚུལ་དུ་ཆོས་བཤད་དེ། དེ་ཐོས་པས་ན་སྲོག་ཆགས་བརྒྱ་སྟོང་དུ་མ་རྣམས་ཀྱིས་ནི་ཁྱད་པར་ཆེན་པོ་རྟོགས་པར་གྱུར་ཏོ། །སྦྲུལ་གདུག་
[145b.5]པ་དེ་ཡང་བཅོམ་ལྡན་འདས་ལ་སེམས་མངོན་པར་དད་ནས་དེ་དུས་འདས་པ་དང་སུམ་བཅུ་རྩ་གསུམ་གྱི་ལྷའི་གནས་བཟང་པོར་སྐྱེས་སོ། །དེ་ནས་བཅོམ་ལྡན་འདས་ཀྱིས་དགེ་སློང་རྣམས་ལ་བཀའ་སྩལ་པ། དེ་བས་ན་དགེ་སློང་རྣམས་འདི་དང་གཞན་དག་ཀྱང་ཁྲོ་བས་ཀུན་
[145b.6]ཏུ་ཁེབས་ན་ཉེས་པའི་དམིགས་སུ་འགྱུར་ཏེ། དེ་བས་ན་དགེ་སློང་གིས་ཁྲོས་པའི་དགེ་སློང་ལ་ཇི་ལྟར་དེའི་ཁྲོས་པས་ཁེབས་པར་གནས་པ། རྣམ་པར་བྱང་བར་གནས་པ་དེ་ལྟ་དེ་ལྟ་བུར་གསོལ་ལོ། །དེས་ཀྱང་སེམས་ཀྱིས་བཟོད་པར་བྱོས་ཤིག །གང་སྔ་དྲོ་ཁྲོས་
[145b.7]པ་ལ་དེས་ཕྱི་དྲོ་བཟོད་པར་གསོལ་ཅིག །གང་ཕྱི་དྲོ་ཁྲོས་པ་ལ་ནི་དེས་ནུབ་མོའོ། །གང་ནུབ་མོ་ཁྲོས་པ་ལ་ནི་དེས་ཕྱི་དེ་ཉིན་མོ་བཟོད་པར་གསོལ་ཅིག་ཅེས་གསུངས་ནས། བཅོམ་ལྡན་འདས་གདན་ལས་བཞེངས་ཏེ་ནང་དུ་ཡང་དག་འཇོག་ལ་འཇུག་པའི་ཕྱིར་གཙུག་
[146a]
[146a.1]ལག་ཁང་དུ་གཤེགས་སོ། །ཆོས་ཉིད་ཀྱིས་ལྷའི་བུའམ་ལྷའི་བུ་མོ་ཡང་རུང་སྐྱེས་ནས་རིང་པོ་མ་ལོན་པར་གང་ནས་ཤི་འཕོས་གང་དུ་སྐྱེས། ལས་གང་ཡིན་ཞེས་སེམས་པ་རྣམ་པ་འདི་གསུམ་སྐྱེས་ཏེ། སྦྲུལ་གདུག་པ་ལས་ཤི་འཕོས་ནས། སུམ་
[146a.2]བཅུ་རྩ་གསུམ་གྱི་ལྷའི་རིས་བཟང་པོར་སྐྱེས་ཏེ་བཅོམ་ལྡན་འདས་ལ་སེམས་མངོན་དུ་དད་པ་བསྐྱེད་པར་མཐོང་ངོ་། །དེ་ནས་སྔོན་གྱི་སྦྲུལ་གདུག་པ་ལྷའི་བུ་དེས་འདི་སྙམ་དུ་བདག་འདིར་ཞག་ལོན་ཏེ། བཅོམ་ལྡན་འདས་ལྟར་འགྲོ་བར་མི་རིགས་ཀྱི། བདག་འདིར་ཞག་མ་ལོན་
[146a.3]པར་བཅོམ་ལྡན་འདས་ལ་ལྟར་འགྲོའོ་སྙམ་དུ་བསམས་ནས། དེ་ནས་ལྷའི་བུ་སྔོན་སྦྲུལ་གདུག་པ་དེ་དྲི་མ་མེད་པའི་རྣ་ཚ་འཕྱང་བཞིན་དུ་ཐོགས་ཤིང་དོ་ཤལ་དང་། སེ་མོ་དོས་ལུས་བརྒྱན་ཏེ། དེ་ཉིད་ཀྱི་ནུབ་མོ་ལྷའི་མེ་ཏོག་ཨུཏྤལ་དང་། པད་མོ་དང་། ཀུ་མུ་ད་དང་། པུཎྜ་
[146a.4]རཱི་ཀ་དང་། མན་དཱ་ར་བ་ལ་སོགས་པས་པང་བ་བཀང་སྟེ་སྣང་བ་ཆེན་པོས་ཛེ་ཏའི་ཚལ་ཐམས་ཅད་དུ་སྣང་བར་བྱས་ནས་བཅོམ་ལྡན་འདས་ལ་མེ་ཏོག་གིས་གཏོར་ཏེ་ཆོས་ཉན་པའི་ཕྱིར་བཅོམ་ལྡན་འདས་ཀྱི་སྤྱན་སྔར་འདུག་གོ། །བཅོམ་ལྡན་འདས་ཀྱིས་དེའི་བསམ་པ་
[146a.5]དང་། བག་ལ་ཉལ་བ་དང་། ཁམས་དང་། རང་བཞིན་མཁྱེན་ནས་དེ་འདྲ་བའི་འཕགས་པའི་བདེན་པ་བཞི་ཡང་དག་པར་རྟོགས་པར་འགྱུར་བའི་ཆོས་བསྟན་ནས་ལྷའི་བུ་སྔོན་གྱི་སྦྲུལ་གདུག་པ་དེས་ཐོས་པ་དང་། འཇིག་ཚོགས་སུ་ལྟ་བའི་རིའི་རྩེ་མོ་ཉི་ཤུ་ཡེ་ཤེས་ཀྱི་
[146a.6]རྡོ་རྗེས་བཅོམ་སྟེ་རྒྱུན་དུ་ཞུགས་པའི་འབྲས་བུ་མངོན་དུ་བྱས་སོ། །དེས་བདེན་པ་མཐོང་བས་དགའ་བའི་ཚིག་གསུམ་སྨྲས་ཏེ། བཙུན་པས་ཕན་བཏགས་པ་འདི་ལྟ་བུ་ནི་མས་ཀྱང་མ་བགྱིས། ཕས་ཀྱང་མ་བགྱིས། རྒྱལ་པོས་ཀྱང་མ་བགྱིས། ལྷས་ཀྱང་མ་
[146a.7]བགྱིས། སྡུག་པས་ཀྱང་མ་བགྱིས། བདག་གི་གཉེན་མང་པོས་ཀྱང་མ་བགྱིས། སྔོན་གྱི་ཕ་མེས་རྣམས་ཀྱིས་ཀྱང་མ་བགྱིས། དགེ་སྦྱོང་དང་བྲམ་ཟེས་ཀྱང་མ་བགྱིས་ཏེ། བཅོམ་ལྡན་འདས་ཀྱིས་བདག་གི་ཁྲག་དང་མཆི་མའི་རྒྱ་མཚོ་ནི་བསྐམས། རུས་པའི་རི་
[146b]
[146b.1]ལས་ནི་བརྒལ། ངན་སོང་གི་སྒོ་ནི་བཅད། མཐོ་རིས་དང་ཐར་པའི་སྒོ་ནི་ཕྱེ་ནས་ལྷ་དང་མིའི་གནས་སུ་བཞག་གོ། །ཁྱོད་མཐུས་ཤིན་ཏུ་མི་བཟད་ངན་སོང་གི། །ཉེས་པ་མང་དུ་ལྡན་པའི་ལམ་རྣམས་བཅད། །མཐོ་རིས་འགྲོ་བའི་ལམ་ཕྱིར་བསོད་ནམས་མཆོག ། 
[146b.2]མྱ་ངན་འདའ་ལམ་བདག་གིས་དེ་རིང་ཐོབ། །ཁྱོད་ལ་བརྟེན་པས་ཉེས་པ་མེད་པ་ཡི། །བདག་དེང་ཤིན་ཏུ་གཙང་བ་རྣམ་དག་མིག །འཕགས་པའི་ཡིད་དུ་འོང་བའི་ཞི་གནས་ཐོབ། །བདག་གིས་སྡུག་བསྔལ་རྒྱ་མཚོ་ཕ་རོལ་རྒལ། །སྐྱེ་བོ་ལྷ་དང་ལྷ་མིན་མི་ཡིས་མཆོད། །
[146b.3]སྐྱེ་རྒ་ན་དང་འཆི་ལས་རྣམ་པར་བྲལ། །སྲིད་པ་སྟོང་དུའང་མཐོང་བར་ཤིན་ཏུ་དཀའ། །ཐུབ་ཁྱོད་དེང་བདག་མཐོང་བས་འབྲས་བུར་བཅས། །དེ་ནས་སེ་མོ་དོ་ནི་འཕྱང་བཞིན་དུ། །ཞབས་གཉིས་ལ་ནི་ཕྱག་བྱས་དགའ་བ་སྐྱེས། །དགྲ་ཐུལ་དེ་ལ་གཡས་སུ་བསྐོར་ནས་ནི། །ལྷ་ཡི་
[146b.4]འཇིག་རྟེན་ལྷ་ཡི་ཡུལ་དེར་སོང་། །དེ་ནས་ལྷའི་བུ་སྔོན་སྦྲུལ་གདུག་པ་དེ་ཚོང་པ་ཁེ་ཐོབ་པ་ལྟར། རྣ་ཆུན་པ་ལོ་ལེགས་པ་ལྟར། དཔའ་བོ་གཡུལ་ལས་རྒྱལ་བ་ལྟར། ནད་པ་ནད་ཐམས་ཅད་ལས་ཐར་བ་ལྟར། ཇི་ལྟ་བུའི་ལོངས་སྤྱོད་དང་། བཅོམ་ལྡན་འདས་ཀྱི་དྲུང་དུ་འོངས་
[146b.5]པ་དེ་ལྟ་བུའི་ལོངས་སྤྱོད་དང་། རང་གི་གནས་སུ་སོང་བ་དང་། དགེ་སློང་དག་སྲོད་དང་ཐོ་རངས་ལ་མི་ཉལ་བར་ཐུབ་པར་བརྩོན་པར་སྤྱོད་པ་རྣམས་ཀྱིས་མཐོང་བ་བཅོམ་ལྡན་འདས་ཀྱི་དྲུང་ན་རྒྱ་ཆེར་སྣང་བ་མཐོང་ནས་ཐེ་ཚོམ་དུ་གྱུར་ཏེ། བཅོམ་ལྡན་འདས་ལ་བཅོམ་ལྡན་
[146b.6]འདས་ཅི་མདང་མཚན་མོ་བཅོམ་ལྡན་འདས་ལ་ཚངས་པ་འཁོར་གྱི་བདག་པོ་ལྟར་མཆིས་སམ། ལྷའི་དབང་པོ་བརྒྱ་བྱིན་དང་། འཇིག་རྟེན་སྐྱོང་བ་བཞི་དག་བལྟ་བའི་ཕྱིར་མཆིས་སམ་ཞེས་ཞུས་པ་དང་། དགེ་སློང་རྣམས་ཚངས་པའི་འཁོར་གྱི་བདག་པོ་ཡང་མ་ཡིན། ལྷའི་
[146b.7]དབང་པོ་བརྒྱ་བྱིན་ཡང་མ་ཡིན། འཇིག་རྟེན་སྐྱོང་བ་བཞི་ལ་སོགས་པས་ང་ལ་བལྟ་བའི་ཕྱིར་འོངས་པ་ཡང་མ་ཡིན་གྱི། གང་སྦྲུལ་གདུག་པ་དགེ་སློང་གིས་བཟོད་པར་བྱས་པ་དེ་ང་ལ་སེམས་མངོན་དུ་དད་ནས་དུས་ལས་འདས་པ་དང་། སུམ་བཅུ་རྩ་གསུམ་རིས་ཀྱི་ལྷའི་
[147a]
[147a.1]གནས་བཟར་པོར་སྐྱེས་ནས་དེ་འདི་ལྟར་མདང་ངའི་དྲུང་དུ་འོངས་ཏེ་ངས་དེ་ལ་ཆོས་བསྟན་པ་དང་། བདེན་པ་མཐོང་ནས་རང་གི་གནས་སུ་སོང་ངོ་། །དེ་བས་ན་དགེ་སློང་རྣམས་ཀྱིས་འདི་ལྟར་བསླབ་པར་བྱ་སྟེ། གང་གིས་བཟོད་པར་བྱ་བ་དང་། བཟོད་
[147a.2]པའི་ཡོན་ཏན་བརྗོད་པར་བྱ་བ་དེ་ལྟར་དགེ་སློང་དག་ཁྱེད་ཀྱིས་བསླབ་པར་བྱའོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་པ་དང་། དགེ་སློང་དེ་དག་ཡིད་མགུ་ནས་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའོ། །གླེང་གཞི་ནི་མཉན་དུ་ཡོད་པ་ན་སྟེ། བཅོམ་
[147a.3]ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བསྙེན་པར་རྫོགས་པར་བགྱིད་ན་ཚེ་དང་ལྡན་པ་རྣམས་བདག་ལ་བསྙེན་པར་རྫོགས་པར་མ་བྱེད་ཅིག་ཅེས་མཆི་བཞིན་དགེ་སློང་རྣམས་ཀྱིས་བསྙེན་པར་རྫོགས་པར་བགྱིས་ན་བསྙེན་པར་རྫོགས་པ་ཞེས་བགྱིའམ། བསྙེན་
[147a.4]པར་མ་རྫོགས་པ་ཞེས་བགྱི། ཨུ་པཱ་ལི་བསྙེན་པར་རྫོགས་པ་ཞེས་མི་བྱ་སྟེ། བསྙེན་པར་རྫོགས་པར་བྱེད་པ་རྣམས་ཀྱང་འདས་པ་དང་བཅས་པར་འགྱུར་རོ། །ཨུ་པཱ་ལི་དེ་ཅིའི་ཕྱིར་ཞེ་ན། བསྙེན་པར་རྫོགས་པ་ཉིད་ཀྱང་བསླབ་པ་འབུལ་ན་བསྙེན་པར་མ་རྫོགས་ཞེས་བྱ་ན་
[147a.5]བསྙེན་པར་རྫོགས་པར་བྱེད་པའི་ཚེ་ལྟ་ཅི་སྨོས། ཡང་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཅོམ་ལྡན་འདས་ཀྱིས་དགེ་ཚུལ་ཕ་རྣམས་ལོ་ཉི་ཤུ་ལོན་ནས་བསྙེན་པར་རྫོགས་པར་བྱོས་ཤིག་ཅེས་གསུངས་ན། དགེ་ཚུལ་ཕ་གཞན་དག་བདག་གི་ལོ་
[147a.6]གྲངས་ནི་མ་འཚལ། དེ་ལུས་བོང་ནི་ཆེ་སྟེ། དེ་དགེ་སློང་རྣམས་ཀྱིས་ལོ་གྲངས་མ་རྟོགས་པས་ཐེ་ཚོམ་སྐྱེས་ཏེ་བསྙེན་པར་རྫོགས་པར་མི་བགྱིད་ན་དེ་དག་ལ་ཇི་ལྟར་ནན་ཏན་བགྱི་ཞེས་ཞུས་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཨུ་པཱ་ལི་དེ་ལྟ་བུ་ནི་མཚན་ལས་
[147a.7]སོ་སོར་རྟོགས་ལ་བསྙེན་པར་རྫོགས་པར་བྱོས་ཤིག །དེ་ལ་ཐེ་ཚོམ་དུ་མ་བྱེད་ཅིག །བཅོམ་ལྡན་འདས་ཀྱིས་དེ་ལྟར་མཚན་ལས་རྟོགས་ལ་བསྙེན་པར་རྫོགས་པར་གྱིས་ཤིག་ཅེས་གསུངས་པ་དང་། དགེ་སློང་རྣམས་ཀྱིས་དེ་གཅེར་བུར་ཕྱུང་སྟེ་མཚན་རྟོག་པ་ལ་ཞུགས་
[147b]
[147b.1]པ་དང་། དེ་ཤིན་ཏུ་ངོ་ཚ་ནས་བཅོམ་ལྡན་འདས་ཀྱིས་བཀའ་སྩལ་པ། གཅེར་བུར་མ་དབྱུང་བར་བ་སོའམ་གོས་ཀྱི་གདང་ལ་ལྷུང་བཟེད་དམ་ཆོས་གོས་ཀྱི་སྣོད་ཞོག་ལ་འདི་ཕོབ་ཤིག་ཅེས་སྨྲོས་ལ། དེ་ནི་མཆན་ཁུང་དང་མཆན་ལ་རྟོགས་ཏེ་དེ་སྟེ་ཡོད་ན་བསྙེན་པར་རྫོགས་
[147b.2]པར་བྱའོ། །དེ་སྟེ་མེད་ན་བསྙེན་པར་རྫོགས་པར་མི་བྱའོ། །ཡང་ཞུས་པ། བཙུན་པ་དགེ་སློང་རྣམས་ཀྱིས་དགེ་སློང་ལ་དགེ་སློང་མའི་ལས་ཀྱིས་བསྙེན་པར་རྫོགས་པར་བགྱིས་ན་བསྙེན་པར་རྫོགས་པ་ཞེས་བགྱིའམ། བསྙེན་པར་མ་རྫོགས་པ་ཞེས་བགྱི། ཨུ་པཱ་ལི་
[147b.3]བསྙེན་པར་རྫོགས་པ་ཞེས་ནི་བྱ་སྟེ་བསྙེན་པར་རྫོགས་པར་བྱེད་པ་རྣམས་ནི་འདས་པ་དང་བཅས་པར་འགྱུར་རོ། །བཙུན་པ་དགེ་སློང་མ་ལ་དགེ་སློང་དང་། དགེ་སློང་མ་རྣམས་ཀྱིས་དགེ་སློང་གི་ལས་ཀྱིས་བསྙེན་པར་རྫོགས་པར་བགྱིས་ན་བསྙེན་པར་རྫོགས་པ་ཞེས་བགྱིའམ་
[147b.4]བསྙེན་པར་མ་རྫོགས་པ་ཞེས་བགྱི། ཨུ་པཱ་ལི་བསྙེན་པར་རྫོགས་པ་ཞེས་བྱ་སྟེ། དགེ་འདུན་གཉི་ག་ཡང་འདས་པ་དང་བཅས་པར་འགྱུར་རོ། །རྐྱང་པའི་སྒོ་དང་པོའི་མདོའི་ཚིགས་སུ་བཅད་པ་ཐོག་མའོ།། །།མདོར་ན། གསིང་མ་གྲོང་དང་བསྡུས་པ་དང་། །སེམས་
[147b.5]བསྐྱེད་པས་ནི་གསོ་སྦྱིན་དང་། །གསད་པ་གསུམ་ཡང་དེ་བཞིན་ཏེ། །རྣམ་འབྱེད་དགེ་འདུན་ལྷག་མའོ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་དག་ཅིག་འགྲོན་པ་མང་པོ་
[147b.6]དང་ལྷན་ཅིག་ལྗོངས་སྤྱོད་དུ་དོང་བ་དང་། དེ་དག་དེའི་ཚེ་གསོ་སྦྱིན་ལ་བབ་ནས་དེ་དག་གིས་ས་གསིང་མའི་ཕྱོགས་ཤིག་མཐོང་ནས་དེ་དག་གིས་སྨྲས་པ། ཚེ་དང་ལྡན་པ་དག་ཚུར་ཤེག །ས་གསིང་མའི་ཕྱོགས་ཕ་བི་ལ་གསོ་སྦྱིན་བྱའོ་ཞེས་དེར་དེ་དག་གསོ་སྦྱིན་བྱེད་པ་
[147b.7]ལ་ཞུགས་པ་དང་། འགྲོན་པ་མང་པོ་དག་འདས་ནས་དེ་དག་ཀྱང་ཕྱི་བཞིན་འདོང་བ་ལས་བར་དུ་རྐུན་པོས་བཅོམ་སྟེ་གཙུག་ལག་ཁང་དུ་ཕྱིན་པ་དང་། དགེ་སློང་རྣམས་ཀྱིས་མཐོང་སྟེ་བདེ་བར་འོངས་སམ། ཚེ་དང་ལྡན་པ་དག་བདེ་བར་འོངས་སམ། ཅི་བདེ་བར་སྤྱད་དམ་
[148a]
[148a.1]ཞེས་སྨྲས་པ་དང་། བདེ་བར་ག་ལ་སྤྱད། ཅི་ཉེས། བདག་ཅག་ནི་རྐུན་པོས་བཅོམ་མོ། །དེ་ལྟ་བུར་གྱུར་པ་དགེ་སློང་རྣམས་ལ་སྨྲས་པ་དང་། དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་
[148a.2]པ། གསིང་མ་ལ་ཆགས་པའི་ཕྱིར་གསོ་སྦྱིན་མ་བྱེད་ཅིག །བཅོམ་ལྡན་འདས་ཀྱིས་གྲོང་དང་ཉེ་བའི་འཁོར་དུ་གསོ་སྦྱིན་བྱོས་ཤིག་ཅེས་གསུངས་པ་དང་། དེ་ལས་དགེ་སློང་ཕྱེད་ནི་གྲོང་དུ་ཞུགས་ཕྱེད་ནི་ཕྱི་རོལ་དུ་འཁོད་པས་དེ་དག་མ་འདུས་པར་གྱུར་ནས་གསོ་སྦྱིན་མ་
[148a.3]བྱས་ཏེ། དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། གང་གྲོང་ན་གནས་པ་རྣམས་ནི་གྲོང་དུ་གསོ་སྦྱིན་བྱོས་ཤིག །དེ་བཞིན་དུ་དགེ་སློང་རྣམས་གསོ་སྦྱིན་བྱ་སྟེ་གསོ་སྦྱིན་ལ་མ་སྡོད་ཅིག །སྡོད་
[148a.4]ན་འདས་པ་དང་བཅས་པར་འགྱུར་རོ། །དགེ་སློང་དག་ཅིག་ཚོང་པའི་འགྲོན་པ་མང་པོ་དང་ལྷན་ཅིག་ཏུ་ལམ་དུ་ཞུགས་པ་དང་། དགེ་སློང་གིས་ཚོང་པ་ལ་བཞིན་བཟངས་བདག་ཅག་གསོ་སྦྱིན་བྱེད་ཀྱིས་དེའི་བར་དུ་སྐད་ཅིག་སྡོད་ཅིག་ཅེས་སྨྲས་པ་དང་། དེ་དག་གིས་འཕགས་
[148a.5]པ་རྣམས་འདི་ཕྱོགས་ན་རྐུན་པོས་འཇིགས་ཀྱིས་ཕྱི་བཞིན་སྤྱོན་ཅིག་བསྡད་དོ་ཞེས་སྨྲས་པ་དང་། དེར་སྡོད་གྲང་དེར་སྡོད་གྲང་སྙམ་ནས་དགེ་སློང་རྣམས་ཕྱི་བཞིན་དུ་འབྲང་ཞིང་དེ་དག་དོང་བ་ལས་ནམ་ནངས་སོ། །དགེ་སློང་རྣམས་ཀྱིས་དེ་ལྟར་གྱུར་པ་བཅོམ་ལྡན་འདས་ལ་
[148a.6]གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་རྣམས་གསོ་སྦྱིན་གྱི་ཚེ་གསོ་སྦྱིན་མ་བྱས་པར་མ་འགྲོ་ཤིག །ཡང་ན་འགྲོ་བཞིན་དུ་གསོ་སྦྱིན་བྱོས་ཤིག །དགེ་སློང་དག་གིས་འགྲོ་བཞིན་དུ་གསོ་སྦྱིན་བྱེད་པ་ལ་ཞུགས་པ་དང་། ཚོང་པ་རྣམས་ཀྱིས་
[148a.7]འཕགས་པ་བདག་ཅག་ནི་རྐུན་པོས་འཇིགས་པས་ཅང་མི་སྨྲ་བར་འགྲོ་ན་ཁྱེད་ཅིའི་ཕྱིར་ཅ་ཅོ་བྱེད་ཅེས་སྨྲས་ནས། དེ་ལྟར་གྱུར་པ་དགེ་སློང་དེ་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། གསོ་སྦྱིན་རྒྱས་པར་མ་བྱེད་པར་
[148b]
[148b.1]མདོར་བྱོས་ཤིག །དགེ་སློང་རྣམས་ཀྱིས་མདོར་བྱེད་པ་ལ་ཞུགས་པ་དང་། འོན་ཀྱང་ཚོང་པ་དེ་དག་གིས་དཔྱས་ནས། བཅོམ་ལྡན་འདས་ཀྱིས་བཀའ་སྩལ་པ། སེམས་བསྐྱེད་པ་ཙམ་གྱིས་བྱིན་གྱིས་རློབས་ཤིག །དེ་བས་ན་དགེ་སློང་རྣམས་ཆོས་གོས་བྱིན་གྱིས་བརླབ་
[148b.2]པ་དང་། གོས་བསྔོ་བ་དང་། གསོ་སྦྱིན་དང་། ཚུལ་ནས་བྱུང་བ་འདི་བཞི་ནི་སེམས་བསྐྱེད་པ་ཙམ་གྱིས་འགྲུབ་བོ། །དེ་ཡང་འདི་ལྟར་བྱ་སྟེ། སངས་རྒྱས་ལ་དམིགས་པའི་དྲན་པ་ཉེ་བར་བཞག་སྟེ། སེམས་བསྐྱེད་པར་བྱོས་ལ་གསོ་སྦྱིན་བྱིན་གྱིས་རློབས་ཤིག །དེ་ནས་
[148b.3]ཚིག་ཏུ་ཡང་བརྗོད་པར་བྱ་སྟེ། དེང་དགེ་འདུན་རྣམས་ཀྱི་བཅོ་ལྔའི་གསོ་སྦྱིན་ཏེ། བདག་དགེ་སློང་མིང་འདི་ཞེས་བྱ་བའི་ཡང་བཅོ་ལྔའི་གསོ་སྦྱིན་ཏེ། བདག་མིང་འདི་ཞེས་བྱ་བའི་བར་ཆད་ཀྱི་ཆོས་རྣམས་ཀྱང་ཡོངས་སུ་དག་གོ་ཞེས་རང་གིས་བརྗོད་དེ་གསོ་སྦྱིན་བྱིན་གྱིས་
[148b.4]བརླབས་ལ། གང་གི་ཚེ་དགེ་འདུན་འདུས་པ་ཕྲད་པ་དེའི་ཚེ་དགེ་འདུན་དང་ལྷན་ཅིག་ཏུ་གསོ་སྦྱིན་བྱའོ། །དེ་ལྟར་ལན་གཉིས་དེ་ལྟར་ལན་གསུམ་དུ་བརྗོད་དེ་གསོ་སྦྱིན་དེ་ལྟར་བྱའོ། །གསོ་སྦྱིན་མི་བྱ་བ་ནི་མ་ཡིན་ནོ། །མ་བྱས་ན་འདས་པ་དང་བཅས་པར་འགྱུར་རོ། །
[148b.5]གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་དག་ཅིག་གཞོངས་སྤྱད་པ་སྤྱོད་པ་ན་རྐུན་པོས་ཟིན་ནས་དེ་དག་གིས་ཀྱེ་བསམ་རླག་ཏུ་འཁོད་དེ་ཅི་བྱེད་ཀྱིས། མགོ་རེག་འདི་དག་གསད་དོ་ཞེས་སྨྲས་པ་དང་། དགེ་སློང་དག་གིས་བསམས་པ། བདག་ཅག་ནི་གསད་པར་
[148b.6]ཆད་པར་ལྟ་སྙམ་ནས་དེ་དག་གིས་རྐུན་པོ་ལ་ཀྱེ་ཅིའི་ཕྱིར་ངེད་གསད་ཅེས་སྨྲས་པ་དང་། རྐུན་པོས་སྨྲས་པ། ཁྱེད་ལ་རྒྱལ་པོ་དང་། ཕྱུག་པོ་དང་། ཚོང་དཔོན་དང་། དེད་དཔོན་རྣམས་རབ་ཏུ་དད་པས་ཁྱེད་ཀྱིས་དེ་དག་ལ་སྨྲས་པ་དང་། དེ་དག་གིས་ངེད་ལ་གནོད་པར་བྱེད་དོ་ཞེས་
[148b.7]སྨྲས་པ་དང་། དེ་ན་དགེ་སློང་གཞོན་ནུ་ཅིག་གིས་བརྫུན་དུ་སྨྲས་པ་ལས་བྱུང་བའི་ཉེས་པ་ལྟུང་བ་བྱུང་སྟེ། དེས་ཚེ་དང་ལྡན་པ་རྣམས་བདག་གིས་ལྟུང་བ་བྱུང་བ་བཤགས་པ་དེའི་བར་དུ་བསྡད་པར་ཅི་གནང་ཞེས་སྨྲས་པ་དང་། དེ་དག་གིས་དེ་ལྟར་ན་གནས་འདི་ཉིད་དུ་ཤོགས་
[149a]
[149a.1]ཤིག་ཅེས་སྨྲས་པ་དང་། དེས་དགེ་སློང་གི་མདུན་དུ་འཆགས་པ་ལ་ཞུགས་ཏེ། དགོངས་ཤིག་ཚེ་དང་ལྡན་པ་རྣམས། བདག་མིང་འདི་ཞེས་བགྱི་བ་ཤེས་བཞིན་གྱི་བརྫུན་སྨྲས་པ་ལས་བྱུང་བའི་ལྟུང་བའི་ཉེས་པ་མཆིས་ཏེ། བདག་གིས་ཚེ་དང་ལྡན་པའི་
[149a.2]མདུན་དུ་བཤགས་སོ། །མཐོལ་ལོ། །མི་འཆབ་བོ། །བཤགས་ཤིང་མཐོལ་ན་བདག་ལ་བདེ་བར་འགྱུར་གྱི། མ་བཤགས་མ་མཐོལ་ན་ནི་མ་ཡིན་ནོ། །དེས་སྨྲས་པ། ཉེ་བར་མཐོང་ངམ། མཐོང་ངོ་། །ཕྱིན་ཆད་སྡོམ་པར་དམ་འཆའམ་དམ་འཆའོ། །དེ་ལྟར་ལན་
[149a.3]གཉིས་ལན་གསུམ་དུ་སྨྲས་པ་དང་། རྐུན་པོ་དེ་ཐམས་ཅད་ཀྱིས་ཐོས་ནས་དེ་དག་གིས་སྨྲས་པ། འཕགས་པ་ཁྱེད་རྣམས་བརྫུན་མི་སྨྲའམ། བཞིན་བཟངས་མི་སྨྲའོ་ཞེས་སྨྲས་པ་དང་། དེ་དག་མངོན་དུ་དད་ནས་འཕགས་པ་རྣམས་དེ་ལྟར་ན། དེང་ལ་སུ་ལ་ཡང་མ་སྨྲ་ཤིག་
[149a.4]ཅེས་སྨྲས་པ་དང་། ནད་མེད་ཅིག་སུ་ལ་ཡང་མི་སྨྲའོ་ཞེས་སྨྲས་ཏེ་དོང་ནས་དེ་དག་གཙུག་ལག་ཁང་དུ་ལྷགས་པ་དང་། ཐེ་ཚོམ་སྐྱེས་ནས་དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་རྣམས་
[149a.5]ནགས་ཚལ་གྱི་དབང་པོ་རྐུན་པོའི་དྲུང་དུ་བཤགས་པ་ཡིན་གྱིས་དེ་ལ་ཐེ་ཚོམ་དུ་མ་བྱེད་ཅིག །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་གཞན་ཞིག་ལྗོངས་སྤྱད་པ་སྤྱོད་པ་ལ་རྐུན་པོས་ཟིན་ནས་དེ་དག་གིས་བསམ་རླག་ཏུ་འཁོད་དེ་ཅི་བྱེད་ཀྱིས་མགོ་རེག་འདི་དག་གསད་
[149a.6]དོ་ཞེས་སྨྲས་པ་དང་། དགེ་སློང་དག་གིས་བསམས་པ། བདག་ཅག་ནི་གསད་པར་ཆད་པར་ལྟ་སྙམ་ནས་དེ་དག་གིས་རྐུན་པོ་ལ་ཀྱེ་ཅིའི་ཕྱིར་ངེད་གསད་ཅེས་སྨྲས་པ་དང་། རྐུན་པོས་སྨྲས་པ། ཁྱེད་ལ་རྒྱལ་པོ་དང་། ཕྱུག་པོ་དང་། ཚོང་དཔོན་དང་། དེད་དཔོན་རྣམས་
[149a.7]མངོན་པར་དད་པས་ན་ཁྱེད་ཀྱིས་དེ་དག་ལ་སྨྲས་པ་དང་། དེ་དག་གིས་ངེད་ལ་དོན་མེད་པར་བྱེད་དོ་ཞེས་སྨྲས་ནས། དགེ་སློང་རྣམས་ཀྱིས་སྨྲས་པ། ཐོང་ཤིག་དང་སུ་ལ་ཡང་མི་སྨྲའོ། །དེ་དག་གིས་དེ་སྟེ་ཁྱེད་ཀྱིས་བཅོ་ལྔའི་དུས་ན་གཅིག་ཏུ་འདུས་ཤིང་འདོན་པ་དེ་ངེད་ཅག་ལ་
[149b]
[149b.1]རྒྱས་པར་སྨྲ་བར་དམ་འཆའ་ན་གཏང་ངོ་ཞེས་སྨྲས་པ་དང་། དེ་ན་དགེ་སློང་ཅིག་གཞུང་ཁ་དོན་དུ་ལོབས་པས་དེ་བསད་ཀྱིས་འཇིགས་པས་སྐྲག་པས་སོ་སོར་ཐར་པ་མྱུར་དུ་བཏོན་པ་དང་། དེ་དག་མངོན་པར་དད་ནས་འཕགས་པ་ཁྱེད་ཀྱིས་དེ་ཐམས་ཅད་ཡང་དག་པར་བཟུང་
[149b.2]སྟེ་སྲུང་ངམ། ཞེས་སྨྲས་པ་དང་། དེ་དག་གིས་ཚེ་དང་ལྡན་པ་འདི་ནི་སྟོན་པའི་བཀའ་ཡིན་ན་ཅིའི་ཕྱིར་ཡང་དག་པར་འཛིན་ཅིང་མི་སྲུང་ཞེས་སྨྲས་པ་དང་། དེ་དག་གིས་འཕགས་པ་རྣམས་ལེགས་ཀྱིས་བཞུད་ལ་སུ་ལ་ཡང་མ་གསུངས་ཤིག་ཅེས་སྨྲས་པ་དང་། ནད་
[149b.3]མེད་ཅིག་མི་སྨྲའོ་ཞེས་སྨྲས་ཏེ་དོང་ནས་དེ་དག་གཙུག་ལག་ཁང་དུ་ཕྱིན་པ་དང་། དེ་དག་ཐེ་ཚོམ་སྐྱེས་ཏེ་དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་རྣམས་ནགས་ཚལ་གྱི་དབང་པོ་རྐུན་
[149b.4]པོའི་དྲུང་དུ་ཁ་ཐོན་བཀླགས་པ་ནི་ལེགས་པར་བཀླགས་པ་ཡིན་གྱིས་དེ་ལ་ཐེ་ཚོམ་དུ་མ་བྱེད་ཅིག །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་དག་ཅིག་ཡུལ་བེའུ་ཞེས་བྱ་བ་ནས་ལྗོངས་སྤྱད་པ་སྤྱོད་ཅིང་དོང་བ་དང་། རྐུན་པོས་ཟིན་ནས་དེ་དག་གིས་ཀྱེ་བསམ་རླག་
[149b.5]ཏུ་འཁོད་དེ་ཅི་བྱེད་ཀྱིས་མགོ་རེག་འདི་དག་གསད་དོ་ཞེས་སྨྲས་པ་དང་། དེ་ལ་རྐུན་པོ་ཅིག་དགེ་སློང་གི་རྒྱུས་ཤེས་པས་དེས་དེ་དག་མཐོང་བ་དང་། སྙིང་རྗེ་སྐྱེས་ནས་དེས་དེ་དག་ཐར་པར་བྱ་ནི་མ་ནུས་ཀྱི་སྙིང་བརྩེ་བའི་ཕྱིར་ཀྱེ་འདི་དག་གསད་དེ་ཅི་རུང་གིས་རྩྭ་མ་བརྔས་པ་ལ་
[149b.6]བཅིངས་ཏེ་རྫས་ཕྲོགས་ལ་དོང་དང་དེ་ཉིད་རང་བཀྲེས་ཤིང་ཉམ་ཆུང་བས་གདུངས་ཏེ་སྲོག་དང་བྲལ་གྲང་ཞེས་སྨྲས་པ་དང་། དེའི་ནང་ནས་གཅིག་གིས་སྨྲས་པ། ཀྱེ་འདི་དེ་སྐད་སྨྲ་ན་ཇི་ལྟར་བྱ་ཞེས་སྨྲས་པ་དང་། ཁ་ཅིག་གིས་སྨྲས་པ། དེ་ལྟར་བྱ་བ་ནི་ལེགས་སོ་ཞེས་
[149b.7]ནས་དེ་དག་གིས་དེ་ལ་ཕྲོགས་ནས་རྩྭ་མ་བརྔས་པ་ལ་བཅིངས་ཏེ་དོང་ངོ་། །ཡུལ་བེའུ་ཞེས་བྱ་བའི་རྒྱལ་པོ་འཆར་པོ་དཔུང་གི་ཚོགས་ཡན་ལག་བཞི་པ་དང་རི་དགས་ཤོར་བའི་ཕྱིར་དོང་བ་དང་། དེ་དག་གིས་དེ་དག་རྒྱང་རིང་པོ་ནས་མཐོང་ནས་དེས་བློན་པོ་ལ་ཀྱེ་སྣང་བ་ཕ་བི་
[150a]
[150a.1]རི་དགས་མ་ཡིན་ནམ་ཞེས་དྲིས་པ་དང་། དེས་ལྷ་མ་འཚལ་ཏོ་ཞེས་སྨྲས་ནས་རྒྱལ་པོ་དེར་ཉེ་བར་སོང་ནས་མི་ཡིན་པར་མཐོང་བ་དང་། དེས་ཀྱེ་མུ་སྟེགས་གཅེར་བུ་པ་ཡིན་ནམ་ཅི་ཞེས་སྨྲས་པ་དང་། དེ་དག་ལས་གཅིག་གིས་ལྷ་དེ་བཞིན་ནོ་ཞེས་སྨྲས་
[150a.2]པ་དང་། དེ་དག་ལ་དགེ་སློང་གི་རྒྱུས་ཤེས་པ་ཞིག་གིས་སྨྲས་པ། ལྷ་དེ་ནི་མུ་སྟེགས་གཅེར་བུ་པ་མ་ལགས་ཀྱིས། ལྷ་ཤཱཀྱའི་བུའི་དགེ་སློང་ངོ་། །ཇི་ལྟར་ཤེས། ལྷ་དེ་ལྟར་ལོགས་གཅིག་ནི་གནག །གཉིས་པ་ནི་དཀར་རོ་ཞེས་སྨྲས་པ་དང་། དེ་ནས་རྒྱལ་པོས་དེ་ལ་
[150a.3]དྲིས་པ། འཕགས་པ་ཁྱོད་ཅིའི་ཕྱིར་འདི་ལྟར་འདུག །ལྷ་བདག་ཅག་རྐུན་པོས་བཅོམ་མོ། །འཕགས་པ་འོ་ན་ཅིའི་ཕྱིར་དེ་ལྟར་འདུག །ལྷ་འདི་ལྟར་བཅིངས་སོ། །འཕགས་པ་འདི་འདྲ་བར་བཅིངས་པ་ཅིའི་ཕྱིར་གཅད་དེ་མི་འདོང་། ལྷ་བཅོམ་ལྡན་འདས་ཀྱིས་བདག་ཅག་གི་
[150a.4]བསླབ་པར་བཅས་པ་ས་བོན་གྱི་གྲོང་དང་སྲོག་ཆགས་ཀྱི་གྲོང་བཤིག་གམ་བཤིག་ཏུ་བཅུག་ན་ལྟུང་བའོ་ཞེས་བྱ་བའི་བསླབ་པའི་བཅིངས་པས་བཅིངས་སོ་ཞེས་སྨྲས་པ་དང་། རྒྱལ་པོ་དེ་དད་ཅིང་མངོན་པར་དགའ་ནས་དེས་དེ་དག་བཀྲོལ་ཏེ་རེ་རེ་ལ་ཡང་ཆོས་གོས་གསུམ་གསུམ་
[150a.5]བསྐོན་ནོ། །དེ་དག་གཙུག་ལག་ཁང་དུ་ཕྱིན་པ་དང་། བདག་ཅག་གིས་རྒྱལ་པོའི་མདུན་དུ་དེ་ལྟར་ལྟུང་བ་སྨྲས་སོ་ཞེས་ཏེ་ཐེ་ཚོམ་སྐྱེས་པ་དང་། དེས་དེ་ལྟར་གྱུར་པ་དགེ་སློང་རྣམས་ལ་རྒྱས་པར་སྨྲས་ནས་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ཏེ། བཅོམ་ལྡན་
[150a.6]འདས་ཀྱིས་བཀའ་སྩལ་པ། རྒྱལ་པོ་འདི་ནི་རྒྱལ་རིགས་སྤྱི་བོ་ནས་དབང་བསྐུར་བ། འཇིག་རྟེན་པ་ཐམས་ཅད་ཀྱི་གཙོ་བོ་ཡིན་པས་ན་གང་སྨྲས་པ་དེ་ནི་ལེགས་པར་སྨྲས་པ་ཡིན་གྱིས་དེ་ལ་ཐེ་ཚོམ་དུ་མ་བྱེད་ཅིག །གླེང་གཞི་ནི་མཉན་དུ་ཡོད་པ་ན་སྟེ། སངས་རྒྱས་བཅོམ་
[150a.7]ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་ནོངས་པ་དང་བཅས་པས་ནོངས་པ་དང་བཅས་པའི་མདུན་དུ་ནོངས་པ་བཤགས་སུ་རུང་ངམ་ཨུ་པཱ་ལི་མི་རུང་ངོ་། །དེ་སྟེ་དངོས་པོ་མི་མཐུན་ན་ནི་རུང་ངོ་། །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་གཅིག་ལ་དགེ་
[150b]
[150b.1]འདུན་གྱི་ལྷག་མའི་ཉེས་པ་བྱུང་ནས་དེ་འགྱོད་པ་སྐྱེས་པ་དང་། དེ་སྐྱ་བོ་བསེང་བསེང་པོར་གྱུར་ལ་རིད་ཅིང་ཉམ་ཆུང་སྟེ། རྨྱ་ལ་ལུས་མ་བརྟས་པར་གྱུར་ནས་དེ་ལ་དགེ་སློང་དག་གིས་སྨྲས་པ། ཚེ་དང་ལྡན་པ་ཁྱོད་ཅིའི་ཕྱིར་སྐྱ་བོ་བསེང་བསེང་པོར་གྱུར་ལ་རིད་ཅིང་ཉམ་ཆུང་
[150b.2]ལ་རྨྱ་སྟེ་ལུས་མ་བརྟས་པར་གྱུར་པ་དེའི་ནད་སྨྲོས་ཤིག་ཅེས་སྨྲས་པ་དང་། དེ་ཅང་མི་སྨྲ་ནས་ནམ་དེ་དང་མཛའ་བའི་དགེ་སློང་གིས་མཐོང་སྟེ་དྲིས་པ་དང་། དེས་དེ་ལ་རྒྱས་པར་སྨྲས་པ་དང་། དེས་ཚེ་དང་ལྡན་པ་དེ་ལྟ་ན་དགེ་སློང་རྣམས་ལ་བརྗོད་ཀྱིས་ཤོགས་ཤིག་ཅེས་སྨྲས་
[150b.3]སོ། །དེ་ལྟར་བརྗོད་ན་བདག་ཉིད་མཆིའོ་ཞེས་སྨྲས་པ་དང་། དེས་དེ་ལྟ་ན་ཚུར་ཤོག །ཡུལ་གཞན་དུ་དོང་ལ་དེར་དེ་དག་བཤགས་སོ། །ཞེས་སྨྲས་པ་དང་། དེས་ཀྱང་ཁས་བླངས་ནས་དེ་དང་དེ་ལྷན་ཅིག་ཏུ་ཡུལ་གཞན་དུ་སོང་བ་ལས་དེ་ལམ་ཕྱེད་དུ་དུས་འདས་
[150b.4]པ་དང་། དགེ་སློང་དེས་བསམས་པ། གང་གིས་དོན་གྱི་ཕྱིར་བདག་འགྲོ་བ་དེ་ནི་དུས་འདས་ན་ད་ཅིའི་ཕྱིར་འགྲོ། ཕྱིར་ལྡོག་གོ་སྙམ་ནས་དེ་ཕྱིར་ལོག་པ་དང་། དེ་ལ་དགེ་སློང་དག་གིས་བདེ་བར་འོངས་སམ། ཚེ་དང་ལྡན་པ་བདེ་བར་འོངས་སམ། ཅི་ཁྱེད་བདེ་བར་སྤྱད་དམ་ཞེས་
[150b.5]སྨྲས་པ་དང་། དེ་ངུ་བར་གྱུར་ནས་དེ་ལ་དགེ་སློང་དག་གིས་ཚེ་དང་ལྡན་པ་ཅིའི་ཕྱིར་ངུ་ཞེས་སྨྲས་པ་དང་། གང་བདག་དང་ལྷན་ཅིག་ཏུ་སོང་བའི་དགེ་སློང་དེ་དུས་འདས་པའི་ཕྱིར་རོ་ཞེས་སྨྲས་པ་དང་། དེ་དག་གིས་ཚེ་དང་ལྡན་པ་ཅིའི་ཕྱིར་ངུ་། འདུས་བྱས་ཐམས་ཅད་ནི་ཆོས་
[150b.6]ཉིད་ཀྱིས་དེ་བཞིན་ནོ་ཞེས་སྨྲས་སོ། །དེས་དེ་ནི་ཉེས་པ་དང་བཅས་བཞིན་དུ་དུས་འདས་སོ་ཞེས་སྨྲས་པ་དང་། དགེ་སློང་རྣམས་ཀྱིས་དེས་དམྱལ་བར་རིང་དུ་གནས་པར་གྱུར་པས་ན་ངུ་བ་འདི་ནི་རིགས་སོ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་
[150b.7]འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་རྣམས་རིགས་ཀྱི་བུ་དེ་ནི་ཉེས་པ་དེ་ལས་ཕྱིན་ཏེ། ངས་ནི་བསམ་པ་ལས་ཉེས་པ་ཕྱིན་པར་གསུངས་ཀྱིས་ཆད་པའི་ལས་ཀྱིས་ནི་མ་ཡིན་ནོ། །དེ་ལྟ་བས་ན་གང་དེ་ལྟར་རང་བཞིན་གྱིས་ངོ་ཚ་བ་དང་
[151a]
[151a.1]ལྡན་པ་དེས་གཅིག་གི་མདུན་དུ་ཤོགས་ཤིག་པར་གནང་ངོ་། །དེས་ནི་གཅིག་གི་མདུན་དུ་ཤོགས་ཤིག །དེ་ལ་ཐེ་ཚོམ་མ་བྱེད་ཅིག་ཅེས་གསུངས་པ་དང་། འདོད་ཆགས་དང་བྲལ་བ་མ་ཡིན་པ་སྐྱེ་བོ་ཐ་དད་པ་མདོ་སྡེ་འཛིན་པ་དང་། འདུལ་བ་འཛིན་པ་
[151a.2]དང་། མ་ལྟ་བུ་འཛིན་པ་ཁ་ཅིག་དང་། དགེ་འདུན་གྱི་གནས་བརྟན་དང་། གྲགས་པ་དང་། བསོད་ནམས་ཆེན་པོ་ཁ་ཅིག་གིས་མ་བརྟགས་པས་ན་དགེ་འདུན་གྱི་ལྷག་མའི་ཉེས་པ་བྱུང་སྟེ། དེ་དག་ཆད་པར་སྤྱོད་པ་ལ་ལྷན་ཅིག་སྤྱོད་པ་དང་། ཉེ་གནས་དང་བྲམ་ཟེ་དང་ཁྱིམ་
[151a.3]བདག་དང་གཞན་ཡང་རུང་ཉུང་ངུ་ཐོས་པའི་དགེ་སློང་རྣམས་ཀྱིས་ཀྱང་དཔྱས། ཁ་ཅིག་ནི་མི་དགའ་བར་གྱུར་ཏེ། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དེ་དག་གིས་ཀྱང་ཕྱིས་མི་བྱ་བར་ཤིན་ཏུ་
[151a.4]བསམ་པ་བརྟུན་ཏེ་གཅིག་པོའི་མདུན་དུ་ཤོགས་ཤིག །འདི་ལ་ཐེ་ཚོམ་མ་བྱེད་ཅིག །རྐྱང་པའི་ནང་ནས་སྒོ་དང་པོའི་མདོའི་ཚིགས་སུ་བཅད་པ་གཉིས་པའོ།། །།མདོར་ན། གཞག་པའི་རིགས་པ་གཞག་པར་བྱ། །བདུན་ལོན་ནས་ཀྱང་འགྲོ་བར་བྱ། །མཉམ་དུ་
[151a.5]མ་ཟིན་དེ་བཞིན་ཏེ། །གང་གི་ཀོ་བ་མི་རུང་བའོ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །ཚེ་དང་ལྡན་པ་ཀུན་དགའ་བོ་ལ་གཙུག་ལག་ཁང་སྐྱོང་གི་རེས་བབ་བོ། །ཡུལ་ཀོ་ས་ལའི་རྒྱལ་
[151a.6]པོ་གསལ་རྒྱལ་ཛེ་ཏའི་ཚལ་དུ་འོངས་ནས་བཅོམ་ལྡན་འདས་ཀྱི་ཞབས་ལ་ཕྱག་འཚལ་ཏེ། ཚེ་དང་ལྡན་པ་ཀུན་དགའ་བོ་གང་ན་བ་དེར་སོང་སྟེ་དྲུང་དུ་ཕྱིན་པ་དང་། རྐང་པ་ལ་ཕྱག་འཚལ་ནས་ཆོས་ཉན་པའི་ཕྱིར་མདུན་དུ་འདུག་གོ། །དེ་ནས་ཚེ་དང་ལྡན་པ་ཀུན་དགའ་བོས་མདོ་
[151a.7]སྡེ་ལ་ཞུགས་ནས་དེ་ལས་ཕྱེ་ནས་ཅུང་ཟད་ཙམ་ཞིག་རྒྱས་པར་བཤད་ནས། མདོར་འཆད་པ་ལ་ཞུགས་པ་དང་། རྒྱལ་པོས་འཕགས་པ་བདག་ལ་བྲེལ་བ་མེད་ཀྱིས་མདོར་མ་བཤད་ཅིག་ཅེས་སྨྲས་སོ། །དེ་བཞིན་དུ་ལན་གཉིས་ལན་གསུམ་དུ་སྨྲས་པ་དང་། ཚེ་དང་ལྡན་
[151b]
[151b.1]པ་ཀུན་དགའ་བོས་རྒྱལ་པོ་ཆེན་པོ་ཁྱོད་ལ་བྲེལ་བ་མེད་ཀྱང་བདག་ལ་བྲེལ་བ་ཡོད་དོ་ཞེས་སྨྲས་པ་དང་། འཕགས་པ་ཀུན་དགའ་བོ་ཅི་ཞིག་བྲེལ་ཅེས་སྨྲས་པ་དང་། ཁང་སྐྱོང་བྱ་དགོས་སོ་ཞེས་སྨྲས་པ་དང་། འཕགས་པ་ཀུན་དགའ་བོ་ཡང་ལས་ཀྱི་རེས་མཛད་དམ། 
[151b.2]ལྷ་བདག་ནི་དགེ་འདུན་གྱི་ནང་དུ་གཏོགས་པས་ན་ལས་བགྱི་འཚལ་ལོ་ཞེས་སྨྲས་པ་དང་། རྒྱལ་པོས་འདི་བདག་གིས་བྱ་བ་ཡིན་ནོ་སྙམ་དུ་བསམས་ནས། དེ་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་ལ་ཕྱག་འཚལ་ནས་
[151b.3]འདི་སྐད་ཅེས་གསོལ་ཏོ། །བཙུན་པ་བདག་ནི་རྒྱལ་པོ་རྒྱལ་ཐབས་སྤྱི་བོ་ནས་དབང་བསྐུར་བ་སྟེ། གང་བདག་གིས་བགྱི་བའི་ལས་ནི་བདག་བགྱིད་དོ། །གང་ནང་གི་བཙུན་མོས་བགྱི་བའི་རིགས་པ་ཡང་ནང་གི་བཙུན་མོས་བགྱིད་དོ། །གང་གཞོན་ནུས་བགྱི་བའི་རིགས་པ་
[151b.4]ཡང་གཞོན་ནུས་སོ། །གང་བློན་པོའམ། བློན་པོ་ཆེན་པོའམ། དམག་དཔོན་ནམ། གྲོང་མི་འམ། གཞོངས་པ་ཡང་རུང་སྟེ་གཞོངས་པ་ཉིད་ཀྱིས་ལས་བགྱིད་དོ། །བཅོམ་ལྡན་འདས་ཀྱང་བླ་ན་མེད་པའི་ཆོས་ཀྱི་རྒྱལ་པོ་སྟེ། ཨེ་མའོ་བཅོམ་ལྡན་འདས་བརྩེ་བ་ཅན་
[151b.5]གྱིས་ཀྱང་གཞག་པར་འོས་པ་གཞག་ལ་ལས་ཀྱི་རེས་མི་བསྐོ་བར་ཅི་གནང་ཞེས་གསོལ་པ་དང་། རྒྱལ་པོ་གསལ་རྒྱལ་གྱིས་གསོལ་པ་བཞིན་བཅོམ་ལྡན་འདས་ཀྱིས་ཅང་མི་གསུང་བས་ཞལ་གྱིས་བཞེས་སོ། །རྒྱལ་པོ་གསལ་རྒྱལ་གྱིས་ཀྱང་ཅང་མི་གསུང་བས་ཞལ་
[151b.6]གྱིས་བཞེས་པར་རིག་ནས་རྒྱལ་པོ་གསལ་རྒྱལ་བཅོམ་ལྡན་འདས་ཀྱི་ཞབས་ལ་ཕྱག་འཚལ་ནས་བཅོམ་ལྡན་འདས་ཀྱི་དྲུང་ནས་སོང་ངོ་། །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ་སོང་ལ་མཉན་དུ་ཡོད་པ་ན་གནས་ཤིང་
[151b.7]འཁོད་པའི་དགེ་སློང་ཐམས་ཅད་འདུན་ཁང་དུ་སྡུས་ཤིག་ཅེས་གསུངས་པ་དང་། བཙུན་པ་བཀའ་བཞིན་འཚལ་ཞེས་ནས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལས་མཉན་ཏེ་མཉན་དུ་ཡོད་པ་ན་དགེ་སློང་ཇི་སྙེད་གནས་པ་དེ་ཐམས་ཅད་འདུན་ཁང་དུ་བསྡུས་
[152a]
[152a.1]ནས། བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས་བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ། །ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་མཉན་དུ་
[152a.2]ཡོད་པ་ན་དགེ་སློང་ཇི་སྙེད་གནས་ཤིང་མཆིས་པ་དེ་ཐམས་ཅད་འདུན་ཁང་དུ་འདུས་ཏེ་མཆིས་ལགས་ན། བཅོམ་ལྡན་འདས་ཀྱིས་ད་དུས་ལ་བབ་པར་དགོངས་ཤིག །དེ་ནས་བཅོམ་ལྡན་འདས་འདུན་ཁང་གང་ན་བ་དེར་བཞུད་དེ་བྱོན་ནས་དགེ་སློང་གི་དགེ་འདུན་གྱི་མདུན་ན་
[152a.3]གདན་བཏིང་བ་ལ་བཞུགས་ཏེ་བཞུགས་ནས་བཅོམ་ལྡན་འདས་ཀྱིས་དགེ་སློང་དག་ལ་བཀའ་སྩལ་པ། དགེ་སློང་དག་དེང་ཀོ་ས་ལའི་རྒྱལ་པོ་གསལ་རྒྱལ་ངའི་དྲུང་དུ་འོངས་ཏེ། ཨེ་མའོ་བཅོམ་ལྡན་འདས་གཞག་པའི་རིགས་པ་རྣམས་ནི་ཞོག་ལ། ལས་ཀྱི་རེས་ལ་བཀའ་སྩལ་པའི་
[152a.4]མི་རིགས་སོ་ཞེས་ཟེར་གྱིས་ཁྱེད་ཅག་གིས་དེང་ཕན་ཆད་གཞག་པའི་རིགས་པ་རྣམས་ལས་ལ་མ་བསྐོ་བར་ཞོག་ཅིག །བཅོམ་ལྡན་འདས་ཀྱིས་གཞག་པའི་རིགས་པ་རྣམས་ལས་ལ་མ་བསྐོ་ཤིག་ཅེས་གསུངས་པ་དང་། དགེ་སློང་དག་གིས་གང་གཞག་པར་རིགས་པ་མ་
[152a.5]ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། མདོ་སྡེ་འཛིན་པ་དང་། འདུལ་བ་འཛིན་པ་དང་། མ་ལྟ་བུ་འཛིན་པ་དང་། མང་པོ་འཆད་པ་དང་། དགེ་འདུན་གྱི་གནས་བརྟན་དག་ནི་གཞག་པར་རིགས་པའོ། །དེ་ལ་མདོ་སྡེ་འཛིན་པ་ནི་དེ་ཉིད་ལས་སོ། །དེ་
[152a.6]བཞིན་དུ་འདུལ་བ་འཛིན་པ་དང་། མ་ལྟ་བུ་འཛིན་པ་དང་། མང་པོ་ལ་འཆད་པ་དང་། དགེ་འདུན་གྱི་གནས་བརྟན་དག་ཀྱང་དེ་ཉིད་ལས་ཡིན་ནོ། །བཅོམ་ལྡན་འདས་ཀྱིས་མདོ་སྡེ་འཛིན་པ་དང་། འདུལ་བ་འཛིན་པ་དང་། མ་ལྟ་བུ་འཛིན་པ་དེ་ནི་དེ་ཉིད་ལས་ཡིན་ནོ་
[152a.7]ཞེས་གསུངས་པ་དང་། དྲུག་སྡེ་དག་གིས་མདོ་སྡེའི་ལེའུ་གཅིག་གཉིས་བཀླགས་ནས་ངེད་ཅག་ནི་མདོ་སྡེ་འཛིན་པ་ཡིན་པས་ན་ངེད་ལ་ལས་ཀྱི་རེས་མ་དབབ་ཅིག་ཅེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་
[152b]
[152b.1]ལྡན་འདས་ཀྱིས་བཀའ་སྩལ་པ། གང་མདོ་སྡེ་ཐམས་ཅད་འཛིན་པ་དེ་ནི་མདོ་སྡེ་འཛིན་པ་སྟེ། དེ་ནི་ལས་ལ་མ་བསྐོ་ཤིག་དེ་བཞིན་དུ་ཕས་ཕམ་པ་གཅིག་གམ་གཉིས་ལྷོགས་པ་དག་གིས་ངེད་ཀྱང་འདུལ་བ་འཛིན་པའོ། །དེ་བཞིན་དུ་རབ་ཏུ་བྱེད་པ་གཉིས་བཀླགས་པས་
[152b.2]ཀྱང་ང་ནི་མ་ལྟ་བུ་འཛིན་པ་ཡིན་གྱིས་ལས་ཀྱི་རེས་ལ་མ་བསྐོ་ཤིག་ཅེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། གང་འདུལ་བ་ཐམས་ཅད་འཛིན་པ་དང་། མ་ལྟ་བུ་ཐམས་ཅད་
[152b.3]འཛིན་པ་ནི་ལས་ལ་མ་བསྐོ་ཤིག །གླེང་གཞི་ནི་མཉན་དུ་ཡོད་པ་ན་སྟེ། དེའི་ཚེ་ཡུལ་ཀོ་ས་ལའི་རྒྱལ་པོ་གསལ་རྒྱལ་རི་བྲགས་ཀྱི་གྲོང་དག་ཅིག་ལོག་ནས་དམག་རུ་གཅིག་བཏང་བ་དང་། དེ་དག་གིས་སླར་བཅོམ་བཏགས་ནས་ལྷགས་སོ། །དེ་བཞིན་དུ་ལན་གཉིས་
[152b.4]ལན་གསུམ་དུ་བཏང་ཡང་སླར་བཏགས་བཅོམ་ནས་ལྷགས་སོ། །བློན་པོ་དག་གིས་གསོལ་པ། ལྷ་རི་བྲགས་ཀྱི་གྲོང་དག་གི་མཐུ་ནི་ཆེར་གྱུར། ལྷའི་མཐུ་ནི་འགྲིབས་ན་དེ་ལ་ལྷ་ཉིད་གཤེགས་ན་ནི་རི་བྲགས་ཀྱི་གྲོང་དེ་དག་ཀྱང་གདོད་ཁུགས་པར་འགྱུར་གྱི་གཞན་གྱིས་
[152b.5]མི་ནུས་སོ་ཞེས་སྨྲས་པ་དང་། རྒྱལ་པོས་ངའི་ཡུལ་ན་ཇི་སྙེད་མཚོན་ཆའི་མཐུས་འཚོ་བ་དེ་ཐམས་ཅད་མ་འཁོད་པར་ཤེག་ཤིག་ཅེས་དྲིལ་ཆེན་པོ་བསྒྲགས་སོ། །དེ་ནས་རྒྱལ་པོ་མཐུ་ཆེན་པོ་དང་ལྷན་ཅིག་ཏུ་གྲོང་རྡལ་དེར་ལྷགས་ནས་ཐམས་ཅད་བསྐོར་ཏེ་འཁོད་དོ། །འོན་
[152b.6]ཀྱང་དེ་དག་ནགས་ཚལ་སྟུག་པོ་ལ་བརྟེན་ནས་མ་ཕེབས་པ་དང་། བློན་པོས་ལྷ་ཁྱིམ་བདག་མགོན་མེད་ཟས་སྦྱིན་དེ་བསོད་ནམས་རབ་ཏུ་རྒྱས་ཤིང་ལྷ་རྣམས་ཀྱིས་ཡོངས་སུ་ཟིན་པས་དེ་འདིར་མཆིས་ན་གདོན་མི་འཚལ་བར་རི་བྲགས་ཀྱི་གྲོང་ཕེབས་པར་འགྱུར་རོ་ཞེས་སྨྲས་
[152b.7]པ་དང་། དེ་ནས་རྒྱལ་པོས་ཁྱིམ་བདག་མགོན་མེད་ཟས་སྦྱིན་ལ་བསྟི་སྟང་ཆེར་བྱས་ནས་ཁྱིམ་བདག་ཁྱོད་ཀྱི་ངོ་བལྟ་བར་འདོད་དོ་ཞེས་ཡི་གེ་སྤྲིང་ངོ་། །དེ་ཡི་གེ་དེ་ཐོས་མ་ཐག་ཏུ་རིངས་བཞིན་དུ་སོང་སྟེ་རི་བྲགས་ཀྱི་གྲོང་རྡལ་དེར་ཕྱིན་ཏོ། །འོན་ཀྱང་གྲོང་རྡལ་དེ་མ་ཕེབས་ནས་
[153a]
[153a.1]ཁྱིམ་བདག་མགོན་མེད་ཟས་སྦྱིན་དེ་རིང་དུ་ཐོགས་པར་གྱུར་ནས། དེ་དགེ་སློང་རྣམས་མ་མཐོང་བའི་ཕྱིར་སྐྱ་བོ་བསེང་བསེང་པོ་རིད་ཅིང་ལུས་མ་བརྟས་པར་གྱུར་ནས། རྒྱལ་པོས་མཐོང་སྟེ་དྲིས་པ། ཁྱིམ་བདག་ཁྱོད་བུ་དག་དྲན་ནམ་ཞེས་སྨྲས་པ་དང་། 
[153a.2]དེས་ལྷ་བདག་བུ་དྲན་པ་ནི་མ་ལགས་ཀྱི། འཕགས་པ་རྣམས་བལྟ་བར་འཚལ་བའི་སླད་དུའོ་ཞེས་སྨྲས་པ་དང་། རྒྱལ་པོས་བློན་པོ་དག་ལ་ངས་བཀའ་སྩལ་པ་སྐད་དུ་མ་ཟེར་བར་ཅི་ནས་འཕགས་པ་རྣམས་འདིར་བྱོན་པའི་ཐབས་སུ་སྦྱོར་ཅིག་ཅེས་ཡི་གེ་སྤྲིང་བ་དང་། བློན་པོ་
[153a.3]དག་གིས་ཡི་གེ་བཀླགས་ནས་གྲོས་བྱེད་པ་ལ་ཞུགས་ཏེ། ཀྱེ་དེ་ལ་ཐབས་ཇི་ལྟར་བྱ་ཞེས་སྨྲས་པ་དང་། བློན་པོ་རྒན་པོ་གཞན་ཞིག་གིས་དེ་ལྟ་བླས་དེའི་ཐབས་ཤིག་བདག་གིས་སྦྱར་ལ་དགྱེ་བར་བྱའོ་ཞེས་སྨྲས་ནས། དེས་ཛེ་ཏའི་སྒོ་ན་ཨར་ཌ་ཚངས་སྦྱིན་གྱི་སྐྱེད་མོས་ཚལ་ཞིག་
[153a.4]ཡོད་པ་རྙིངས་ཏེ། མདའ་ལྟ་བུའི་ཚལ་དུ་གྱུར་པ་དེ་བཅོས་ལེགས་བྱས། མཆོད་རྟེན་གྱི་དག་ར་ནས་སྐྱེད་མོས་ཚལ་དེར་ཡུར་བ་དྲང་ངོ་ཞེས་སྲད་བུ་བྲེས་པ་དང་། དེ་དག་ཉིད་ལ་གནོད་པས་ན་ལྷ་ལྟ་ཞིང་འདོང་བར་འགྱུར་རོ་ཞེས་ཏེ། དེ་ནས་དེ་དག་གིས་སྐྱེད་མོས་ཚལ་
[153a.5]རྙིང་པ་དེ་འཆོས་པ་ལ་ཞུགས། དབུ་སྐྲ་དང་སེན་མོའི་མཆོད་རྟེན་གྱི་དབུས་སུ་སྲད་བུ་བྲེས་ན་སྲད་བུ་འདིའི་རྒྱུད་བཞིན་དུ་ཡུར་བ་བརྐོའོ་ཞེས་སྨྲས་པ་དང་། དགེ་སློང་གཙུག་ལག་ཁང་ན་གནས་པ་དང་། ཉིན་པར་སྤྱོད་དུ་དོང་བ་དེ་དག་འདུས་ཏེ་བློན་པོ་དེའི་གན་དུ་དོང་ནས་བཞིན་བཟངས་
[153a.6]འདི་ཅི་ཞིག་རྩོམ་ཞེས་སྨྲས་པ་དང་། འཕགས་པ་རྣམས་ལྷས་བདག་ཅག་ལ་ངའི་ཕའི་སྐྱེད་མོས་ཚལ་རྙིང་པ་ཆོས་ཤིག་དང་། ང་དེར་འོང་ངོ་ཞེས་ཡི་གེ་མཆིས་པས་ན་འདི་དག་བདག་ཅག་གིས་ཕྱི་བདར་བགྱིས་ཏེ་དེར་ཆུ་དྲང་བའི་ཡུར་བ་བརྐོའོ་ཞེས་སྨྲས་པ་དང་། ཅི་ཁྱེད་ཀྱིས་
[153a.7]བཅོམ་ལྡན་འདས་ཀྱི་དབུ་སྐྲ་དང་སེན་མོའི་མཆོད་རྟེན་གཞིག་གམ། དེ་ལྟར་མ་བྱེད་ཅིག་ཅེས་སྨྲས་པ་དང་། འཕགས་པ་དག་ལྷའི་བཀའ་བཞིན་ནི་བདག་ཅག་གིས་མི་བགྱིར་མི་རུང་སྟེ། བདག་ཅག་ལ་མགོ་གཉིས་སུ་མ་མཆིས་ཀྱིས་ལྷའི་བཀའ་བཅག་ཏུ་མི་རུང་ངོ་ཞེས་སྨྲས་
[153b]
[153b.1]པ་དང་། བཞིན་བཟངས་ངེད་ཀྱིས་ལྷ་ལ་གསོལ་གྱིས་དེའི་བར་དུ་སྡོད་ཅིག་ཅེས་སྨྲས་པ་དང་། འཕགས་པ་བདག་ཅག་གིས་བསྡད་ཀྱིས་གསོལ་བ་མཛད་དུ་གསོལ་ཞེས་སྨྲས་པ་དང་། བཞིན་བཟངས་ལྷ་འདུག་པ་དེར་ཇི་སྲིད་ཡོད། འཕགས་པ་ལམ་རིང་ངོ་། །བཞིན་
[153b.2]བཟངས་ཞག་གཅིག་ནས་བདུན་གྱིས་སླར་འཁོར་ཏམ། སླར་མི་འཁོར་ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལྟར་ན་དགེ་སློང་དག་སངས་རྒྱས་དང་ཆོས་དང་དགེ་འདུན་གྱི་ཕྱིར་ཞག་བཞི་
[153b.3]བཅུར་བྱིན་གྱིས་རློབས་ལ་མཚམས་ཀྱི་ཕྱི་རོལ་དུ་འདོང་བར་གནང་ངོ་། །དགེ་སློང་དག་གིས་ཇི་ལྟར་བྱིན་གྱིས་བརླབ་པ་མ་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། སྟན་རྣམས་ཐིང་སྟེ་གཎྜཱི་རྡུངས་ལ་དྲིས་པའི་ལན་གློན་པའི་དགེ་སློང་ཅིག་བསྐོས་ཏེ་དགེ་འདུན་ཐམས་ཅད་
[153b.4]འདུས་ནས་འཁོད་པ་དང་། སྔར་དགེ་སློང་གཅིག་གམ་གཉིས་སམ། གསུམ་ཡང་རུང་དད་པར་གྱིས་ཏེ། སངས་རྒྱས་སྲུང་དང་ཆོས་བྱིན་དང་། དགེ་འདུན་སྡེ་ཁྱེད་རྣམས་གནས་འདིའི་མཚམས་ཀྱི་ནང་དུ་དབྱར་སྔ་མའམ། ཕྱི་མ་ཡང་རུང་ཚུལ་དུ་ཞུགས་པ་ལས་དགེ་
[153b.5]འདུན་གྱི་དོན་གྱི་ཕྱིར་ཞག་བཞི་བཅུར་བྱིན་གྱིས་བརླབས་ཏེ། མཚམས་ཀྱི་ཕྱི་རོལ་དུ་དོང་ལ་ཁྱེད་དབྱར་གྱི་གནས་འདིར་ཏེ། དབྱར་འདིར་གནས་པར་དད་དམ་ཞེས་བསྒོ་ལ། དེ་སྟེ་དད་ན་དེའི་འོག་ཏུ་དགེ་སློང་གཅིག་གིས་གསོལ་བ་དང་ལས་བྱོས་ཤིག །གསོན་ཅིག་བཙུན་པའི་དགེ་
[153b.6]འདུན་རྣམས། སངས་རྒྱས་སྲུང་དང་། ཆོས་བྱིན་དང་། དགེ་འདུན་སྡེ་འདི་དག་མཚམས་ཀྱི་ནང་གནས་འདིར་དབྱར་སྔ་མ་འམ་ཕྱི་མ་ཚུལ་དུ་ཞུགས་པ་ལས། འདི་དག་དགེ་འདུན་གྱི་དོན་གྱི་ཕྱིར་ཞག་བཞི་བཅུར་བྱིན་གྱིས་བརླབས་ཏེ། མཚམས་ཀྱི་ཕྱི་རོལ་དུ་འདོང་ཞིང་འདི་
[153b.7]དག་དབྱར་གནས་འདི་ལགས་ཏེ། དབྱར་འདིར་གནས་ན་དེ་སྟེ་དགེ་འདུན་རྣམས་ཀྱིས་བཟོད་ཅིང་དུས་ལ་བབ་ན་དགེ་འདུན་གྱིས་གནང་ལ། དགེ་འདུན་གྱིས་སངས་རྒྱས་སྲུང་དང་། ཆོས་བྱིན་དང་། དགེ་འདུན་སྡེ་དག་ཞག་བཞི་བཅུར་སྐོས་ཤིག །སངས་རྒྱས་སྲུང་དང་། ཆོས་
[154a]
[154a.1]བྱིན་དང་། དགེ་འདུན་སྡེས་དགེ་འདུན་གྱི་དོན་གྱི་ཕྱིར་ཞག་བཞི་བཅུར་བྱིན་གྱིས་བརླབས་ཏེ་མཚམས་ཀྱི་ཕྱི་རོལ་དུ་དོང་ལ། དེ་དག་དབྱར་གནས་འདི་ལགས་ཏེ་དབྱར་འདིར་གནས་སོ། །འདི་ནི་གསོལ་བའོ། །ལས་ཀྱང་འདི་བཞིན་དུ་བྱོས་ཤིག ། 
[154a.2]གསོན་ཅིག་བཙུན་པའི་དགེ་འདུན་རྣམས། སངས་རྒྱས་སྲུང་དང་། ཆོས་བྱིན་དང་། དགེ་འདུན་སྡེ་འདི་དག་དགེ་འདུན་གྱི་དོན་གྱི་ཕྱིར་ཞག་བཞི་བཅུར་བྱིན་གྱིས་བརླབས་ཏེ་མཚམས་ཀྱི་ཕྱི་རོལ་དུ་འདོང་ཞིང་། འདི་དག་དབྱར་གནས་འདི་ལགས་ཏེ། ཚེ་དང་ལྡན་པ་རྣམས་
[154a.3]ལས་གང་ལ་སངས་རྒྱས་སྲུང་དང་། ཆོས་བྱིན་དང་། དགེ་འདུན་སྡེ་དག་གིས་དགེ་འདུན་གྱི་དོན་གྱི་ཕྱིར་ཞག་བཞི་བཅུར་བསྐོ་བར་བཟོད་པ་དེ་དག་ནི་ཅང་མ་གསུང་ཤིག །གང་མི་བཟོད་པ་དེ་དག་ནི་སྨྲོས་ཤིག །དགེ་འདུན་གྱིས་སངས་རྒྱས་སྲུང་དང་། ཆོས་བྱིན་དང་། དགེ་
[154a.4]འདུན་སྡེ་འདི་དག་དགེ་འདུན་གྱི་དོན་གྱི་ཕྱིར་ཞག་བཞི་བཅུར་བྱིན་གྱིས་བརླབས་ཏེ་མཚམས་ཀྱི་ཕྱི་རོལ་དུ་མཆིས་ལ་དེ་དག་དབྱར་གནས་འདི་ལགས་ཏེ་དབྱར་འདིར་གནས་པར་དགེ་འདུན་གྱིས་བཟོད་ཅིང་གནང་བས་ན་ཅང་མི་གསུང་སྟེ་དེ་དེ་བཞིན་དུ་འཛིན་ཏོ། །གང་ལ་དགེ་འདུན་གྱིས་ཞག་
[154a.5]བཞི་བཅུར་བསྐོས་པ་དེ་དག་བྱིན་གྱིས་རློབས་ཏེ། མཚམས་ཀྱི་ཕྱི་རོལ་དུ་དོང་ཤིག་དེ་ལ་ཐེ་ཚོམ་དུ་མ་བྱེད་ཅིག །བྱིན་གྱིས་བརླབ་པ་ནི་འདི་བཞིན་དུ་གྱིས་ཤིག །དགེ་སློང་གཅིག་གི་མདུན་དུ་ཐལ་མོ་སྦྱོར་ལ་འདུག་སྟེ་ཚིག་འདི་སྐད་དུ་དགོངས་ཤིག །ཚེ་དང་ལྡན་པ་བདག་
[154a.6]མིང་འདི་ཞེས་བགྱི་བ་མཚམས་ཀྱི་ནང་གནས་དབྱར་སྔ་མའམ་ཕྱི་མ་ཡང་རུང་ཟླ་བ་གསུམ་མཚུངས་པ་ལས། བདག་མིང་འདི་ཞེས་བགྱི་བ་དགེ་འདུན་གྱི་དོན་གྱི་ཕྱིར་ཞག་བཞི་བཅུར་བྱིན་གྱིས་བརླབས་ཏེ་མཚམས་ཀྱི་ཕྱི་རོལ་དུ་མཆིས་ལ་བདག་གི་དབྱར་འདི་ལགས་ཏེ་དབྱར་
[154a.7]འདིར་གནས་སོ། །དེ་བཞིན་དུ་ལན་གཉིས་ལན་གསུམ་དུ་སྨྲོས་ཤིག །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་ཞག་གཅིག་ཏུ་བྱིན་གྱིས་བརླབས་ལ་མཚམས་ཀྱི་སླད་རོལ་དུ་མཆི་བར་རུང་ངམ། ཨུ་པཱ་ལི་རུང་ངོ་། །དེ་བཞིན་
[154b]
[154b.1]དུ་ཞག་གཉིས་སམ། ཞག་གསུམ་མམ། ཞག་བཞིའམ། ཞག་ལྔ་འམ། ཞག་དྲུག་གམ། ཞག་བདུན་ནམ། ཞག་བརྒྱད་དམ། ཞག་དགུ་འམ། ཞག་བཅུའམ། ཞག་ཉི་ཤུའམ། ཞག་སུམ་ཅུའམ། ཞག་བཞི་བཅུའི་བར་དུ་བྱིན་གྱིས་བརླབས་ཏེ་མཚམས་ཀྱི་
[154b.2]ཕྱི་རོལ་དུ་འགྲོ་བར་རུང་ངོ་། །བཙུན་པ་ཞག་བཞི་བཅུ་ཕན་ཆད་བྱིན་གྱིས་བརླབ་པར་རུང་ངམ། ཨུ་པཱ་ལི་མི་རུང་ངོ་། །དེ་ཅིའི་ཕྱིར་ཞེ་ན། ཨུ་པཱ་ལི་མཚམས་ཀྱི་ནང་དུ་ནི་ཞག་མང་དུ་གནས་པར་བྱའི་མཚམས་ཀྱི་ཕྱི་རོལ་དུ་ནི་ཞག་ཉུང་ངུ་གནས་པར་བྱའོ། །ཡང་གསོལ་པ། 
[154b.3]བཙུན་པ་བཅོམ་ལྡན་འདས་ཀྱིས་ཞག་གཅིག་ཏུ་བྱིན་གྱིས་བརླབ་པར་བྱོས་ཤིག་ཅེས་གསུངས་ན། སུའི་མདུན་དུ་བྱིན་གྱིས་བརླབ་པར་བགྱི། ཨུ་པཱ་ལི་དེ་ནི་དགེ་སློང་གཅིག་གི་གན་དུའོ། །དེ་བཞིན་དུ་ཞག་གཉིས་སམ། ཞག་གསུམ་མམ། ཞག་བཞིའམ། ཞག་
[154b.4]ལྔའམ། ཞག་དྲུག་གི་བར་དུ་བྱིན་གྱིས་བརླབ་པར་བྱའོ། །ཞག་དྲུག་ཕན་ཆད་ནས་ཞག་བཞི་བཅུའི་བར་དུ་ནི་དགེ་འདུན་ལ་གསོལ་ཏེ་བསྐོས་ན་དགེ་འདུན་ནམ་གང་ཟག་གི་མདུན་དུ་ཡང་རུང་ཅི་དགའ་བར་བྱིན་གྱིས་རློབས་ཤིག །སངས་རྒྱས་བཅོམ་ལྡན་འདས་ལ་ཚེ་དང་ལྡན་
[154b.5]པ་ཨུ་པཱ་ལིས་ཞུས་པ། བཙུན་པ་པགས་པ་མི་རུང་བ་དེའི་ཤ་ཡང་མི་རུང་བ་ལགས་སམ། ཨུ་པཱ་ལི་པགས་པ་མི་རུང་བ་དེའི་ཤ་ཡང་མི་རུང་བའོ། །དེའི་རྒྱུས་པ་དང་། རུས་པ་དག་ཀྱང་མི་རུང་བའོ། །རྐྱང་པའི་སྒོ་དང་པོའི་མདོའི་ཚིགས་སུ་བཅད་པ་གསུམ་པའོ།། །།
[154b.6]འདུལ་བ་གཞུང་དམ་པ། བམ་པོ་སུམ་བཅུ་རྩ་དགུ་པ། མདོར་ན། གཟུགས་ཅན་སྙིང་པོ་མལ་གོས་དང་། །ཕྱི་མོ་དུས་འདས་དེ་བཞིན་ཏེ། །བྱ་རོག་འུག་པ་བྱ་རྒོད་དང་། །དེ་དག་བཟའ་བར་མི་བྱའོ། །སངས་རྒྱས་བཅོམ་ལྡན་འདས་རྒྱལ་པོའི་ཁབ་འོད་མའི་ཚལ་བྱ་ཀ་ལན་
[154b.7]ད་ཀ་གནས་པ་ན་བཞུགས་པའི་ཚེ་གང་གི་ཚེ་རྒྱལ་པོ་མ་སྐྱེས་དགྲ་ལྷ་སྦྱིན་གྱིས་བསླུས་ནས་དེའི་ཕ་ཆོས་ཅན་ཆོས་བཞིན་དུ་རྒྱལ་པོ་བྱེད་པ་འཚོ་བ་དང་ཕྲལ་བ་དེའི་ཚེ་མལ་གོས་དག་མཐོང་བ་དང་ངུ་བར་གྱུར་ནས། བློན་པོ་དག་གིས་ལྷ་རྒྱལ་པོ་བགྲེས་པོ་ནི་འཕགས་པ་དག་ལ་དགྱེས་
[155a]
[155a.1]ན་གཟིམས་ཆ་འདི་དག་ཀྱང་དགེ་འདུན་ལ་དབུལ་བའི་རིགས་སོ་ཞེས་སྨྲས་པ་དང་། དེས་མལ་གོས་དེ་དག་གཙུག་ལག་ཁང་དུ་ཕུལ་ལོ། །དགེ་སློང་དག་གིས་དེ་སྒོ་ཁང་དུ་བཏིང་སྟེ་བཞག་གོ། །དེ་དུས་ཕྱི་ཞིག་ན་རྒྱལ་པོས་གཙུག་ལག་ཁང་དུ་
[155a.2]འོངས་ནས་དེས་དེ་མཐོང་བ་དང་ངུ་བར་གྱུར་ཏོ། །བློན་པོ་དག་གིས་འཕགས་པ་དག་ཁྱེད་ལ་སྦྱིན་པ་ནི་མི་མཐོང་བར་བྱ་བའི་ཕྱིར་ན་སྒོ་ཁང་དུ་བཏིང་བ་འདི་ནི་ཉེས་པའི་དམིགས་སུ་གྱུར་ཏོ་ཞེས་སྨྲས་པ་དང་། དེ་དག་ཅང་མི་ཟེར་བར་འདུག་གོ། །དེ་ལྟར་གྱུར་པ་དགེ་སློང་དག་གིས་
[155a.3]བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་སྒོ་ཁང་དུ་མ་གདིང་ཤིག་ཅེས་བཀའ་སྩལ་ནས། ཡང་ཐོག་ཏུ་བཏིང་བ་དང་། དེ་ཉིད་ཉེས་པའི་དམིགས་སུ་གྱུར་ནས། བཅོམ་ལྡན་འདས་ཀྱིས་ཡང་ཐོག་ཏུ་གདིང་བར་མ་བྱེད་ཅིག་ཅེས་བཀའ་སྩལ་པ་
[155a.4]དང་། གནས་ཁང་དུ་བཏིང་སྟེ་བཞག་གོ། །མ་དད་པ་དག་གིས་རྒྱལ་པོའི་མལ་གོས་ནི་དགེ་སློང་དག་གིས་ངེས་པར་བཙོངས་ཏེ་ཟོས་པས་ན་དེ་སྔོན་སྣང་ན་ད་མི་སྣང་ངོ་ཞེས་དཔྱས་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཚེས་བརྒྱད་དམ། བཅུ་བཞིའི་
[155a.5]ཚེ་ཡང་ཐོག་ཏུ་ཐིང་ལ་ཞོག་ཤིག །མ་དད་པ་དག་གིས་མཐོང་ནས་ལྷའི་མལ་སྟན་དག་ནི་དགེ་སློང་དག་གིས་བཙོངས་ནས་ཟོས་ཏེ་མེད་དོ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། 
[155a.6]ཡོན་དུ་ཕུལ་བའི་དངོས་པོ་འདི་ནི་རྒྱལ་པོ་གཟུགས་ཅན་སྙིང་པོའི་ཡིན་ནོ་ཞེས་མཐའ་མ་ལ་ཡི་གེར་བྲིས་ཏེ་ཞོག་ཤིག །གླེང་གཞི་ནི་མཉན་དུ་ཡོད་པ་ན་སྟེ། དེའི་ཚེ་ན་ཡུལ་ཀོ་ས་ལའི་རྒྱལ་པོ་གསལ་རྒྱལ་གྱི་ཕྱི་མོ་སྡུག་ཅིང་ཡིད་དུ་འོང་བ་ཞིག་དུས་འདས་པ་དང་། དེ་ཕྱིར་
[155a.7]ཕྱུང་སྟེ་བསྲེགས་ནས། ཤི་བའི་ཆོ་ག་བྱས་ཏེ་ནང་པར་སྔར་གོས་ཀྱང་གཤེར། སྐྲ་ཡང་གཤེར་བཞིན་དུ། བཅོམ་ལྡན་འདས་གང་ན་བ་དེར་སོང་སྟེ་ཕྱིན་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས། ཕྱོགས་གཅིག་ཏུ་འདུག་
[155b]
[155b.1]གོ། །ཕྱོགས་གཅིག་ཏུ་འདུག་པ་དང་། བཅོམ་ལྡན་འདས་ཀྱིས་ཡུལ་ཀོ་ས་ལའི་རྒྱལ་པོ་གསལ་རྒྱལ་ལ་འདི་སྐད་ཅེས་བཀའ་སྩལ་ཏོ། །རྒྱལ་པོ་ཆེན་པོ་ནང་པར་སྔར་སྐྲ་ཡང་གཤེར། གོས་ཀྱང་གཤེར་བཞིན་དུ་འདིར་ཅི་ལ་འོངས། བཙུན་པ་བདག་གི་ཕྱི་མོ་རབ་
[155b.2]ཏུ་སྡུག་ཅིང་ཡིད་དུ་འོང་བ་ཞིག་དུས་འདས་པ་དང་། དེ་ཕྱིར་ཕྱུང་སྟེ་བསྲེགས་ནས་ཤི་བའི་ཆོ་ག་བགྱིས་ཏེ། དེའི་ཕྱིར་ནང་པར་སྔར་གོས་ཀྱང་གཤེར། སྐྲ་ཡང་གཤེར་བཞིན་དུ་འདིར་མཆིས་སོ། །རྒྱལ་པོ་ཆེན་པོ་ཕྱི་མོ་རབ་ཏུ་སྡུག་གམ། བཙུན་པ་རབ་ཏུ་སྡུག་ཅིང་ཡིད་དུ་
[155b.3]མཆི་སྟེ། བཙུན་པ་ཕྱི་མོ་སོས་པར་བྱས་བལ་གླང་མང་པོ་འཚལ་ཞེས་མཆི་བ་ཞིག་མཆིས་ན་ཡང་བདག་གིས་བལ་གླང་མང་པོ་ཡང་གཏོང་ངོ་། །དེ་བཞིན་དུ་རྟ་མང་པོ་དང་། ཤིང་རྟ་མང་པོ་དང་། རྒྱལ་སྲིད་ཕྱེད་འཚལ་ན་ཡང་ཕྱི་མོ་སོས་ན་རྒྱལ་སྲིད་ཕྱེད་ཀྱང་གཏོང་ཕོད་
[155b.4]དོ། །བཙུན་པ་བདག་གིས་དེ་ལ་དེ་བཞིན་དུ་མྱ་ངན་དང་། དེ་བཞིན་དུ་ཉོན་མོངས་པ་དང་། དེ་བཞིན་དུ་མྱ་ངན་གྱིས་གཟིར་བཞིན་དུ་བསྒྲིམས་ཀྱང་ཕྱི་མོ་སྡུག་ཅིང་ཡིད་དུ་འོང་བ་དུས་འདས་པ་དང་། བདག་གིས་འདི་སྙམ་དུ་བསམས་སོ། །བཅོམ་ལྡན་འདས་ཀྱིས་ལེགས་
[155b.5]པར་གསུངས་པ་ནི་ངོ་མཚར་ཆེ་སྟེ། སེམས་ཅན་ཐམས་ཅད་དང་། སྲོག་ཆགས་ཐམས་ཅད་དང་། འབྱུང་པོ་ཐམས་ཅད་འཚོ་བའི་མཐའ་ནི་འཆི་བར་འགྱུར་རོ། །མཐར་ནི་འཆི་བ་ལ་ཐུག་པས་ན་སྐྱེས་ན་འཆིའོ་ཞེས་བཅོམ་ལྡན་འདས་ཀྱིས་གསུངས་པ་ནི་ངོ་མཚར་
[155b.6]ཆེའོ་ཞེས་གསོལ་པ་དང་། རྒྱལ་པོ་ཆེན་པོ་དེ་དེ་བཞིན་ནོ། །དེ་དེ་བཞིན་ཏེ། སེམས་ཅན་ཐམས་ཅད་དང་། སྲོག་ཆགས་ཐམས་ཅད་དང་། འབྱུང་པོ་ཐམས་ཅད་ཀྱང་འཚོ་བའི་མཐའ་ནི་འཆི་བར་འགྱུར་ཏེ། མཐར་འཆི་བ་ལ་ཐུག་པས་ན་སྐྱེས་ཕན་ཆད་མི་འཆི་བ་མེད་
[155b.7]དོ། །རྒྱལ་པོ་ཆེན་པོ་གང་རྒྱལ་རིགས་ཆེ་ཞིང་མཐོ་བ་དང་། བྲམ་ཟེའི་རིགས་ཆེ་ཞིང་མཐོ་བ་དང་། ཁྱིམ་བདག་གི་རིགས་ཆེ་ཞིང་མཐོ་བ་དེ་དག་ཀྱང་འཚོ་བའི་མཐའ་ནི་འཆི་བར་འགྱུར་ཏེ། མཐར་འཆི་བ་ལ་ཐུག་པས་ན་སྐྱེས་ཕན་ཆད་མི་འཆི་བ་མེད་དོ། །ཡང་རྒྱལ་པོ་
[156a]
[156a.1]ཆེན་པོ་རྒྱལ་ཐབས་སྤྱི་བོ་ནས་དབང་བསྐུར་བ་སྐྱེ་བོ་མང་པོ་ལ་དབང་ཞིང་བརྩོན་འགྲུས་ཐོབ་པ། ས་གཞི་ཆེན་པོའི་དཀྱིལ་འཁོར་ཡང་རབ་ཏུ་བཏུལ་ཅིང་གནས་པར་བྱེད་པ་དེ་ལྟ་བུ་དག་ཀྱང་འཚོ་བའི་མཐའ་ནི་འཆི་བར་འགྱུར་ཏེ། མཐར་འཆི་བ་ལ་ཐུག་
[156a.2]པས་ན་སྐྱེས་ཕན་ཆད་མི་འཆི་བ་མེད་དོ། །རྒྱལ་པོ་ཆེན་པོ་ཡང་འདི་ལྟར་རྒྱལ་པོ་ལས་དྲང་སྲོང་དུ་གནས་ན་གནས་པ་འབྲས་བུ་རང་ལྷུང་ཟ་བ་རྩ་བ་དང་འབྲས་བུས་འཚོ་བ་དེ་ལྟ་བུ་ཡང་འཚོ་བའི་མཐའ་ནི་འཆི་བར་འགྱུར་ཏེ། མཐར་འཆི་བ་ལ་ཐུག་པས་ན་སྐྱེས་ཕན་ཆད་མི་འཆི་
[156a.3]བ་མེད་དོ། །རྒྱལ་པོ་ཆེན་པོ་འདི་ལྟར་ཡང་ལྷ་ཚེ་རིང་པོ་ཁ་དོག་དང་ལྡན་པ་མང་བ་གཞལ་མེད་ཁང་མཐོན་པོ་ན་འདུག་ཀྱང་དེ་དག་གནས་དེ་ནས་འཆི་འཕོ་བའི་ཆོས་སུ་འགྱུར་རོ། །འདི་ལྟར་ཡང་རྒྱལ་པོ་ཆེན་པོ་དགྲ་བཅོམ་པ་ཟག་པ་ཟད་པ། བྱ་བ་བསྒྲུབས་པ་ཁུར་བོར་བ། རང་
[156a.4]གི་དོན་ཐོབ་པ། སྲིད་པར་སྦྱོར་བ་ཟད་པ། ཡང་དག་པའི་བཀའ་ལ་སེམས་ཀྱིས་རྣམ་པར་གྲོལ་བ་དེ་དག་གི་ལུས་ཀྱང་རྗེ་བའི་ཆོས་སུ་འགྱུར་རོ། །ཡང་འདི་ལྟར་རྒྱལ་པོ་ཆེན་པོ་རང་སངས་རྒྱས་བསེ་རུ་འདྲ་བ། བདག་གཅིག་པུ་དུལ་བ། བདག་གཅིག་པུ་ཞི་བ། བདག་
[156a.5]གཅིག་པུ་མྱ་ངན་ལས་ཟློ་བ་དེ་དག་ཀྱང་ལུས་རྗེ་བའི་ཆོས་སུ་འགྱུར་རོ། །ཡང་འདི་ལྟར་རྒྱལ་པོ་ཆེན་པོ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྟོབས་བཅུ་དང་ལྡན་པ། མི་འཇིགས་པ་བཞིས་མི་འཇིགས་པ། ཁྱུ་མཆོག་གི་དམ་པ། 
[156a.6]སེང་གེའི་སྒྲ་སྒྲོགས་པ་དེ་ལྟ་བུའི་སྐུ་ཡང་རྗེ་བའི་ཆོས་སུ་འགྱུར་རོ། །རྒྱལ་པོ་ཆེན་པོ་རྣམ་པ་དེ་ལྟ་བུ་ཐམས་ཅད་ཀྱང་དེ་བཞིན་དུ་རིག་པར་གྱིས་ཤིག །གང་སེམས་ཅན་ཐམས་ཅད་དང་། སྲོག་ཆགས་ཐམས་ཅད་དང་། འབྱུང་པོ་ཐམས་ཅད་ཀྱང་འཚོ་བའི་མཐའ་ནི་
[156a.7]འཆི་བར་འགྱུར་ཏེ། མཐར་འཆི་བ་ལ་ཐུག་པས་ན་སྐྱེས་ཕན་ཆད་མི་འཆི་བ་མེད་དེ། སེམས་ཅན་ཐམས་ཅད་ཀྱང་འཚོ་བའི་མཐའ་ནི་འཆི་བར་འགྱུར་ཏེ། ཇི་ལྟར་ལས་བྱས་དེ་ཡིས་ནི། །བསོད་ནམས་སྡིག་པའི་འབྲས་བུར་འགྲོ། །སྡིག་པའི་ལས་ནི་དམྱལ་བར་ལྟུང་། །
[156b]
[156b.1]བསོད་ནམས་བྱས་པས་མཐོ་རིས་འགྲོ། །ཁ་ཅིག་ལམ་ལ་བསྒོམས་པས་ནི། །ཟག་པ་མེད་པར་མྱ་ངན་འདའ། །སངས་རྒྱས་དང་ནི་རང་སངས་རྒྱས། །སངས་རྒྱས་ཀྱི་ནི་ཉན་ཐོས་རྣམས། །ལུས་ནི་རྣམ་པར་འདོར་འགྱུར་ན། །སྐྱེ་དགུ་མ་རབས་སྨོས་ཅི་དགོས། །
[156b.2]དེ་ནས་ཡུལ་ཀོ་ས་ལའི་རྒྱལ་པོ་གསལ་རྒྱལ་བཅོམ་ལྡན་འདས་ཀྱིས་གསུངས་པ་ལ་མངོན་པར་དགའ་སྟེ་རྗེས་སུ་ཡི་རངས་ནས། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། བཅོམ་ལྡན་འདས་ཀྱི་དྲུང་ནས་སོང་སྟེ། བདག་གི་ཁྱིམ་དུ་ཕྱིན་པ་དང་། ཕྱི་མོའི་
[156b.3]མལ་གོས་སྟོང་པར་མཐོང་ནས་ཡང་སྡུག་པ་ཤི་བའི་མྱ་ངན་གྱིས་སེམས་འཁྲུགས་ནས་བློན་པོ་དག་ལ་སྨྲས་པ། ཀྱེ་ངས་མལ་གོས་འདི་མཐོང་ནས་རབ་ཏུ་མི་དགའ་བ་སྐྱེས་ཀྱིས་སོང་ལ་འཕགས་པའི་དགེ་འདུན་དག་ལ་འདི་ཕུལ་ཅིག །དེ་དག་གིས་ཀྱང་ཛེ་ཏའི་ཚལ་དུ་འཕགས་
[156b.4]པའི་དགེ་འདུན་དག་ལ་ཕུལ་བ་དང་། དགེ་སློང་དག་གིས་སྒོ་ཁང་དུ་བཏིང་སྟེ་བཞག་གོ། །དེ་ནས་དུས་ཕྱི་ཞིག་ན་རྒྱལ་པོ་དེ་གཙུག་ལག་ཁང་དུ་འོངས་ནས་དེས་དེ་མཐོང་བ་དང་། དེ་ངུས་སོ། །བློན་པོ་དག་གིས་འཕགས་པ་དག་གིས་འདི་མི་བསྟན་པའི་ཕྱིར་ཁྱེད་ལ་དབུལ་ན་
[156b.5]སྒོ་ཁང་དུ་བཏིང་བ་དེ་ཉིད་ཉེས་པའི་དམིགས་སུ་གྱུར་ཏོ་ཞེས་སྨྲས་པ་དང་། དེ་དག་ཅང་མི་ཟེར་བར་འདུག་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། སྒོ་ཁང་དུ་མ་གདིང་བར་ཡང་ཐོག་ཏུ་ཐིང་
[156b.6]ཤིག །དེ་ཡང་ཉེས་པའི་དམིགས་སུ་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། ཡང་ཐོག་ཏུ་མ་གདིང་བར་གནས་ཁང་དུ་ཐིང་ཤིག །དེ་གནས་ཁང་དུ་བཏིང་བ་དང་། མ་དད་པ་དག་གིས་རྒྱལ་མོའི་མལ་གོས་ནི་དགེ་སློང་རྣམས་ཀྱིས་བཙོངས་ཏེ་ཟོས་གོར་
[156b.7]མ་ཆག །སྔ་ན་ནི་སྣང་ན་ད་མི་སྣང་ངོ་ཞེས་འཕྱ་བ་དང་། བཅོམ་ལྡན་འདས་ཀྱིས་བཀའ་སྩལ་པ། ཚེས་བརྒྱད་དམ་བཅུ་བཞིའི་དུས་སུ་ཡང་ཐོག་ཏུ་ཐིང་ལ་ཞོག་ཤིག །མ་དད་པ་དག་གིས་མཐོང་ནས། འདི་ནི་ལྷ་མོའི་མལ་གོས་མ་ཡིན་གྱི། དགེ་སློང་དག་གིས་
[157a]
[157a.1]ངེས་པར་བཙོངས་ཏེ་ཟོས་སོ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། ཡུལ་ཀོ་ས་ལའི་རྒྱལ་པོ་གསལ་རྒྱལ་གྱིས་ཕུལ་བའི་གོས་སོ་ཞེས་ཡི་གེར་བྲིས་ཏེ་ཞོག་
[157a.2]ཤིག །གླེང་གཞི་ནི་མཉན་དུ་ཡོད་པ་ན་སྟེ། དེའི་ཚེ་མཉན་དུ་ཡོད་པར་སེར་བ་དྲག་པོ་ཞིག་བབ་ནས་དེར་རི་དགས་དང་བྱ་མང་ཞིག་ཤིའོ། །སྐྱེ་བོ་མང་པོ་དག་ཐོ་རངས་སྔར་ལངས་ནས་རི་དགས་དང་བྱ་གང་བཟར་རུང་བ་ལ་སོགས་པ་ནི་བསྡུས་ཏེ་ཁྱེར། བྱ་རོག་ལ་སོགས་ཏེ་
[157a.3]བཟར་མི་རུང་བ་ནི་བོར་རོ། །དྲུག་སྡེ་རྣམས་ཆོས་ཀྱིས་མང་དུ་ཟ་ཞིང་རིང་དུ་ཉལ་ལོ། །དེ་དག་རིང་ཞིག་ནས་ནམ་ལངས་ཏེ་ཐོས་མ་ཐག་ཏུ་མྱུར་དུ་རིངས་པར་དོང་ནས་དེ་དག་གིས་བྱ་རོག་དང་། འུག་པ་དང་། བྱ་རྒོད་དང་། བྱ་ཆུ་སྐྱར་མོ་དག་བླངས་ཏེ་འོང་བ་བྲམ་ཟེ་དང་ཁྱིམ་བདག་
[157a.4]གིས་མཐོང་ནས་དེ་དག་གིས་འཕགས་པ་འདིས་ཅི་ཞིག་བྱ་ཞེས་སྨྲས་པ་དང་། དེ་དག་གིས་བཟའོ་ཞེས་སྨྲས་ནས། འཕགས་པ་འདི་དག་ནི་བཟར་མི་རུང་གིས་བོར་ཅིག་ཀྱེ་གཞན་རྙེད་ན་ཡང་བླང་ན་འདི་ཅིའི་ཕྱིར་མི་བཟའ། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་
[157a.5]ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བྱ་རོག་ལ་སོགས་པ་ཤ་བཟར་མི་རུང་བའི་ཤ་མ་ཟ་ཤིག །ཟོས་ན་འདས་པ་དང་བཅས་པར་འགྱུར་རོ། །རྐྱང་པའི་སྒོ་དང་པོའི་མདོའི་ཚིགས་སུ་བཅད་པ་བཞི་པའོ།། །།མདོར་ན། ཁྱི་དང་ཁྲ་དང་
[157a.6]འུག་པ་དང་། །མི་ཤ་ཟ་བའི་བྱ་དག་དང་། །རྟ་དང་དྲེའུ་ཝ་དང་ནི། །སྤྲེའུ་རྣམས་བཟའ་བར་མི་བྱའོ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མུ་གེ་བྱུང་ནས་ཁྱིམ་པ་དག་ཁྱིའི་ཤ་ཟ་བ་ལ་
[157a.7]ཞུགས་པ་དང་། དྲུག་སྡེ་དག་མཉན་དུ་ཡོད་པར་བསོད་སྙོམས་ལ་དོང་སྟེ། ཁྱིམ་གང་ནས་གང་དུ་འོངས་པ་དེ་དང་དེར་འཕགས་པ་ཅུང་ཟད་ཙམ་ཡང་མ་མཆིས་སོ་ཞེས་སྨྲས་པ་དང་། དེ་ནས་ཡང་ཁྱིམ་བདག་གཞན་ཞིག་ཏུ་འོངས་པ་དང་། དེ་ན་རྫེའུ་ནང་དུ་ཁྱི་ཤ་ཞིག་འཚོད་
[157b]
[157b.1]དེ་ཁོལ་ཞིང་འདུག་གོ། །ཁྱིམ་བདག་གི་ཆུང་མས་འཕགས་པ་ཅུང་ཟད་ཀྱང་མ་མཆིས་ཀྱིས་བཞུད་ཅིག་ཅེས་སྨྲས་པ་དང་། དེ་དག་གིས་སྨྲས་པ། རྫེའུ་ནང་ན་ཁོལ་ཞིང་འདུག་པ་དེ་ཅི་ཡིན། འཕགས་པ་འདི་ནི་ཁྱི་ཤའོ། །ཅི་ཁྱེད་ཅག་ཁྱི་ཤ་ཟའམ། འཕགས་པ་མུ་
[157b.2]གེ་བྱུང་བས་ན་འཚལ་ལོ། །དེ་ལྟར་ན་ངེད་ཅག་ཀྱང་བྱིན་ཅིག །འཕགས་པ་ཁྱེད་ཀྱང་གསོལ་ལམ། ཀྱེ་ངེད་ཅག་གི་སྲོག་ཁྱེད་ལ་རྟེན་ན་ཁྱེད་ཅག་ཟ་ན་ངེད་ཅག་ཀྱང་ཅིའི་ཕྱིར་མི་བཟའ། དེ་དག་གིས་བྱིན་ནོ། །དེ་བྱིན་པ་དང་ཁྱེར་ཏེ་སོང་ངོ་། །ཁྱི་དག་གིས་སྣར་བསྣམས་པ་
[157b.3]ཚོར་ནས་དེ་དག་གིས་བསྐོར་ཅིང་། བདག་བདག་གི་སྐད་ཀྱིས་ཟུགས་ཤིང་དུ་སྟེ་ཕྱི་བཞིན་དུ་འབྲང་བ་བྲམ་ཟེ་དང་ཁྱིམ་བདག་གིས་མཐོང་ནས་དེ་དག་གིས་སྨྲས་པ། འཕགས་པ་ཅིའི་སླད་དུ་ཁྱི་དག་གིས་གཙེས་བཞིན་དུ་འདོང་། དེ་དག་གིས་སྨྲས་པ། བདག་ཅག་བསོད་
[157b.4]སྙོམས་ཁྱི་ཤ་ཅུང་ཟད་ཅིག་རྙེད་དོ། །འཕགས་པ་ཅི་ཁྱེད་ཅག་ཁྱིའི་ཤ་ཟའམ། ཀྱེ་འདི་ལྟ་བུ་བསོད་སྙོམས་མི་རྙེད་པའི་དུས་ན་ངེད་ཅག་ཅི་ལྟོགས་བཞིན་དུ་འཆིའམ། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་དགོངས་པ། 
[157b.5]གང་དགེ་སློང་དག་གིས་ཁྱི་ཤ་ཟོས་པས་ནི་ཉེས་པའི་དམིགས་སུ་གྱུར་ཏེ། དེ་བས་ན་དགེ་སློང་དག་ཁྱི་ཤ་མ་ཟ་ཤིག །དགེ་སློང་དག་གིས་ཁྱི་ཤ་ཟོས་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། དྲུག་སྡེ་དག་གིས་ཁྲ་དང་། འུག་པ་དང་། བྱ་མི་
[157b.6]ཤ་ཟ་བ་དེ་དག་གི་ཤ་ཡང་ཟ་བ་དང་། བྲམ་ཟེ་དང་ཁྱིམ་བདག་མ་དད་པ་དག་འཕྱ་བར་གྱུར་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ཁྲ་དང་། འུག་པ་དང་། མི་ཤ་ཟ་བ་དག་གི་བྱའི་
[157b.7]ཤ་མ་ཟ་ཤིག །དགེ་སློང་དག་གིས་ཁྲ་དང་། འུག་པ་དང་། མི་ཤ་ཟ་བ་དག་གི་བྱའི་ཤ་ཟོས་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། མ་བྱིན་པར་ལེན་པ་དག་གིས་ཡུལ་ཀོ་ས་ལའི་རྒྱལ་པོ་གསལ་རྒྱལ་གྱི་དྲེའུ་ཞིག་བརྐུས་ཏེ་ཁྲིད་ནས་
[158a]
[158a.1]ནགས་སྟུག་པོའི་ནང་དུ་བསད་དེ་ཤ་ཁྱེར་ནས་མགོ་སུག་བོར་ཏེ་དོང་ངོ་། །དྲུག་སྡེ་རྣམས་ཆོས་ཀྱིས་གོམས་པ་ནི་ནང་པར་སྔར་ལངས་ནས་ཁང་སྟེང་དུ་བྱུང་སྟེ་ཕྱོགས་བཞིར་བལྟས་ནས་དུད་པ་གང་ན་ཆེ་བ་དང་། བྱ་རྒོད་གང་ན་ལྡིང་བ་ཕྱོགས་བཞིར་བལྟས་ནས་དེར་དོང་
[158a.2]ངོ་། །དེ་དག་གིས་ནགས་སྟུག་པོ་ན་བྱ་རྒོད་ལྡིང་བ་མཐོང་ནས། དེ་དག་ནགས་སྟུག་པོར་རྒྱུག་ཅིང་རིངས་པར་དོང་བ་དང་། ནགས་སྟུག་པོ་དེ་ནི་དྲེའུའི་མགོ་དང་རྐང་ལག་དང་མཇུག་མ་དག་མཐོང་ནས། དེ་དག་གིས་སྨྲས་པ། དགའ་བོ་ཉེ་དགའ་བོ་རྡུལ་ཁྲོད་པ་ཞིག་རྙེད་ན་བླང་
[158a.3]ངམ་ཞེས་པ་དང་། ལེགས་ཀྱིས་བླང་ངོ་ཞེས་ནས་དེ་དག་གཅིག་ཏུ་བསྡུས་པ་དང་། དྲེའུ་རྫི་ཡན་མན་ཚོལ་བས་མཐོང་ནས་དེ་དག་གིས་སྨྲས་པ། འཕགས་པ་དག་ནི་དྲང་སྲོང་གི་རྒྱལ་མཚན་འཛིན་ན་ཅིའི་ཕྱིར་ངན་དུ་སྤྱོད་པ་མཛད། ངེད་ཅག་གིས་ཅི་ཞིག་ཉེས་ཞེས་སྨྲས་
[158a.4]པ་དང་། རྒྱལ་པོའི་དྲེའུ་ནི་ཁྱེད་ཅག་གིས་བསད་དོ་ཞེས་སྨྲས་པ་དང་། སྡིག་པ་ཞི་བར་གྱུར་ཅིག་ངེད་ཅག་ནི་མི་གསོད་དོ། །འོ་ན་སུས་བསད་ཅེས་པ་དང་། མ་བྱིན་པར་ལེན་པ་དག་གིས་བསད་དེ། ངེད་ཅག་གིས་ནི་མགོ་དང་། རྐང་པ་དང་། མཇུག་མ་དག་རྡུལ་ཁྲོད་
[158a.5]པར་བྱིན་གྱིས་བརླབས་སོ། །དེ་དག་གིས་ཅི་འཕགས་པ་ཁྱེད་ཅག་དྲེའུ་ཤ་བསྣམས་སམ་ཞེས་སྨྲས་པ་དང་། ཟའོ་ཞེས་སྨྲས་པས་དེ་དག་འཕྱ་བར་གྱུར་ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། 
[158a.6]གང་དགེ་སློང་དག་སྲོག་ཆགས་དྲེའུ་ཤ་ཟོས་པ་ནི་ཉེས་པའི་དམིགས་སུ་འགྱུར་ཏེ། དེ་བས་ན་དགེ་སློང་དག་གིས་སྲོག་ཆགས་རྨིག་ཟླུམ་གྱི་ཤ་མ་ཟ་ཤིག །དེ་སྟེ་ཟོས་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། དྲུག་སྡེ་དག་གིས་ཝའི་ཤ་
[158a.7]ཟོས་པ་དང་། བྲམ་ཟེ་དང་ཁྱིམ་བདག་གིས་མཐོང་ནས་སྨྲས་པ། བཙུན་པ་འདི་ཅི་ལགས། ཝའི་ཤའོ། །ཅི་འཕགས་པ་དག་ཀྱང་ཝའི་ཤ་བསྣམས་སམ། ཟའོ་ཞེས་སྨྲས་པ་དང་། དེ་དག་འཕྱ་བར་གྱུར་ནས་དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་
[158b]
[158b.1]གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བྲམ་ཟེ་དང་ཁྱིམ་བདག་རྣམས་འཕྱ་བ་ནི་ཡུས་ཏེ། དགེ་སློང་དག་དེ་བས་ན་ཝའི་ཤ་མ་ཟ་ཤིག །དགེ་སློང་དག་གིས་ཝའི་ཤ་ཟོས་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་
[158b.2]ན་སྟེ། ཛེ་ཏའི་ཚལ་ན་སྤྲེའུ་ཞིག་ཤིང་ཀ་ནས་ཤིང་ཀར་རྒྱུ་བ་ལས་ལྷུང་ནས་དུས་འདས་ཏེ། དྲུག་སྡེ་དག་གིས་རྫེའུ་ཞིག་གི་ནང་དུ་བཅུག་སྟེ་འཚེད་པ་དང་། བུད་མེད་གཞན་ཞིག་བུ་ཆུང་ངུ་ཞིག་སྟོར་ནས་དེ་ཚོལ་ཞིང་ཛེ་ཏའི་ཚལ་དུ་འོངས་ན། དྲུག་སྡེ་རྣམས་རྫེའུའི་ནང་དུ་
[158b.3]སྤྲེའུ་བཙོས་པ་མཐོང་ངོ་། །མཐོང་ནས་དེས་དྲུག་སྡེ་དག་གིས་བདག་གི་བུ་འདིར་མ་བཙོས་སམ་སྙམ་བསམས་ཏེ་རྟོག་པ་ལ་ཞུགས་པ་དང་། ཇི་ཙམ་ཞིག་ན་ལྷུང་ལྷུང་ཁོལ་བ་དང་སྤྲེའུའི་ལག་པ་གྱེན་དུ་བྱུང་བ་དང་། དེས་བྲང་བརྡུངས་ཏེ་ཀྱི་ཧུད་བུ་ཀྱི་ཧུད་བུ་ཞེས་སྨྲས་པ་དང་། དེའི་
[158b.4]རྐང་པ་ཡང་བྱུང་སྟེ། ཀྱི་ཧུད་བུ་ཀྱི་ཧུད་བུ་ཞེས་ཡང་སྨྲས་པ་དང་། དྲུག་སྡེ་དག་གིས་ཅིའི་ཕྱིར་དེ་ལྟར་བྱེད་ཅེས་སྨྲས་པ་དང་། དེས་རྐང་ལག་བྱུང་བ་འདི་ནི་བདག་གི་བུའོ་ཞེས་སྨྲས་པ་དང་། ཇི་ཙམ་ནས་མཇུག་མ་ཡང་བྱུང་ངོ་། །དྲུག་སྡེ་དག་གིས་ཅི་ཁྱོད་ཀྱི་བུ་འཇུག་མ་ཡོད་
[158b.5]དམ་ཞེས་སྨྲས་པ་དང་། དེ་སྐྱེངས་ཏེ་སྨྲས་པ། འཕགས་པ་འདི་ནི་སྤྲེའུ་འམ། དེ་དག་གིས་སྨྲས་པ་སྤྲེའུའོ། །འཕགས་པ་དག་སྤྲེའུ་ཤ་ཡང་བསྣམས་སམ། དེས་ཟའོ་ཞེས་སྨྲས་པ་དང་། དེ་དག་འཕྱ་བར་གྱུར་ནས་དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་
[158b.6]ལ་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་སྤྲེའུ་ནི་མི་ཤ་དང་འདྲས། དེ་བས་ན་དགེ་སློང་དག་སྤྲེའུའི་ཤ་མ་ཟ་ཤིག །དགེ་སློང་དག་གིས་སྤྲེའུའི་ཤ་ཟོས་ན་འདས་པ་དང་བཅས་པར་འགྱུར་རོ། །རྐྱང་པའི་སྒོ་དང་པོའི་མདོའི་ཚིགས་སུ་
[158b.7]བཅད་པ་ལྔ་པའོ།། །།མདོར་ན། ཕོར་བུ་གོས་དང་པགས་པ་དང་། །འདབ་མའི་ཕོར་བུས་མི་སྦྱིན་ནོ། །ལྕགས་ཀྱི་སྦུ་བུ་མ་གཏོགས་པར། །ནོར་བུ་ཁར་བས་བཏང་བའོ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་
[159a]
[159a.1]དགའ་ར་བ་ན་བཞུགས་སོ། །དེའི་ཚེ་ན་མཉན་དུ་ཡོད་པ་ན་དགེ་སློང་གཞན་ཞིག་ན་སྟེ། དེ་རབ་ཏུ་ནད་ཀྱིས་གཟིར་ནས་དེ་སྨན་པའི་དྲུང་དུ་སོང་སྟེ་ནད་མེད་ཅིག་ཅེས་ནས་བཞིན་བཟངས་བདག་ནི་རྣམ་པ་འདི་ལྟ་བུ་ཞིག་ཏུ་ན་བར་གྱུར་ན་སྨན་གྱི་ཐབས་སྟོན་ཅིག་
[159a.2]ཅེས་སྨྲས་པ་དང་། སྨན་པས་འཕགས་པ་མས་གཏང་བའི་སྨན་གྱིས་ཤིག་ཅེས་སྨྲས་པ་དང་། དེས་བཞིན་བཟངས་བཅོམ་ལྡན་འདས་ཀྱིས་མ་གནང་ངོ་ཞེས་སྨྲས་པ་དང་། འཕགས་པ་ཁྱེད་ཀྱི་སྟོན་པ་ནི་ཐུགས་རྗེ་ཅན་ལགས་ཀྱིས་རྗེས་སུ་གནང་བར་འགྱུར་རོ་ཞེས་
[159a.3]སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་སྨན་པས་བསྒོ་ལ་དེས་སོས་པར་འགྱུར་ན་མས་གཏང་བ་བྱོས་ཤིག་དེ་ལ་ཐེ་ཚོམ་དུ་མ་བྱེད་ཅིག །བཅོམ་ལྡན་འདས་ཀྱིས་མས་གཏང་
[159a.4]བའི་སྨན་ཐོང་ཤིག་ཅེས་གསུངས་པ་དང་། དེ་དག་གིས་ཕོར་བུས་བླུགས་པ་དང་། བོ་སྟེ་མ་རུང་ནས། བཅོམ་ལྡན་འདས་ཀྱིས་བཀའ་སྩལ་པ། ཕོར་བུས་མ་བླུགས་ཤིག་ཅེས་གསུངས་པ་དང་། གོས་ཀྱི་མཐའ་མས་བླུགས་པ་དང་དེ་ཡང་ཉེས་པའི་དམིགས་སུ་གྱུར་
[159a.5]ནས། བཅོམ་ལྡན་འདས་ཀྱིས་བཀའ་སྩལ་པ། གོས་ཀྱི་མཐའ་མས་མ་བླུགས་ཤིག་ཅེས་གསུངས་ན། པགས་པའི་ནང་ནས་བླུགས་པ་དང་དེ་ཡང་ཉེས་པའི་དམིགས་སུ་གྱུར་ནས་བཅོམ་ལྡན་འདས་ཀྱིས་བཀའ་སྩལ་པ། པགས་པའི་ནང་ནས་མ་བླུགས་ཤིག་
[159a.6]ཅེས་གསུངས་པ་དང་། འདབ་མའི་ཕོར་བུའི་ནང་ནས་བླུགས་ཏེ། དེ་ཡང་ཉེས་པའི་དམིགས་སུ་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། འདབ་མའི་ཕོར་བུའི་ནང་ནས་མ་བླུགས་པར་སྦུ་བུའི་ནང་ནས་བླུགས་པར་གྱིས་ཤིག །དེས་ལྕགས་ཀྱི་སྦུ་
[159a.7]བུ་ནས་བླུགས་པ་དང་། དེ་ནང་དུ་བཅུག་ན་རབ་ཏུ་ཚ་ཞིང་རྩུབ་པར་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། ལྕགས་ཀྱི་སྦུ་བུ་མ་གཏོགས་པར་ནོར་བུའི་སྦུ་བུའམ། ཁར་བའི་སྦུ་བུས་གཏང་བར་གྱིས་ཤིག །རྐྱང་པའི་སྒོ་དང་པོའི་མདོའི་ཚིགས་
[159b]
[159b.1]སུ་བཅད་པ་དྲུག་པའོ།། །།མདོར་ན། བུ་རམ་ཤིང་དང་ཞོ་ཞག་འབྲུ་མར་དང་། །གསོ་མ་བསྲེགས་པའི་ཐུག་པ་དང་ནི་མར། །རྩ་བ་འབྲས་བུ་སྡོང་པོ་ལོ་མར་བཅས། །ཐུག་པ་ཐམས་ཅད་བླུད་པར་བྱ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་
[159b.2]ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་སྨན་གཅིག་ལས་དེ་ཉིད་སྔ་དྲོ་བ་དེ་ཉིད་ཕྱི་དྲོ་བ་དེ་ཉིད་ཞག་བདུན་པ། དེ་ཉིད་ནམ་འཚོའི་བར་དུ་རུང་བར་འགྱུར་བ་མཆིས་སམ་
[159b.3]ཨུ་པཱ་ལི་བུ་རམ་ཤིང་ནི་སྔ་དྲོའིའོ། །དེའི་ཁུ་བ་ནི་ཕྱི་དྲོ་བའོ། །བུ་རམ་ནི་ཞག་བདུན་པའོ། །བུ་རམ་ཤིང་དང་བུ་རམ་བསྲེགས་པའི་ཐལ་བ་ནི་ནམ་འཚོའི་བར་དུའོ། །ཨུ་པཱ་ལི་ཞོ་ནི་སྔ་དྲོ་བའོ། །ཞོའི་ཆུ་ནི་ཕྱི་དྲོ་བའོ། །མར་ནི་བདུན་པའོ། །ཞོ་བསྲེགས་པའི་ཐལ་བ་ནི་ནམ་
[159b.4]འཚོའི་བར་དུའོ། །ཨུ་པཱ་ལི་ཤ་ནི་སྔ་དྲོ་བའོ། །ཚིལ་བུ་ནི་བདུན་པའོ། །ཤ་བསྲེགས་པའི་ཐལ་བ་ནི་ནམ་འཚོའི་བར་དུའོ། །ཨུ་པཱ་ལི་ཏིལ་ནི་སྔ་དྲོ་བའོ། །ཏིལ་གྱི་མར་ནི་བདུན་པའོ། །ཏིལ་བསྲེགས་པའི་ཐལ་བ་ནི་ནམ་འཚོའི་བར་དུའོ། །གླེང་གཞི་ནི་མཉན་དུ་ཡོད་
[159b.5]པ་ན་སྟེ། དགེ་སློང་ཞིག་ན་བར་གྱུར་ནས་སྨན་པས་མཐོང་སྟེ། འཕགས་པ་གསོ་མའི་ཐུག་པ་བྱོས་ལ་འཐུང་ཤིག་ཅེས་སྨྲས་པ་དང་། དེས་དེ་ལྟར་གྱུར་པ་དགེ་སློང་རྣམས་ལ་སྨྲས་པ་དང་། དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་
[159b.6]འདས་ཀྱིས་བཀའ་སྩལ་པ། དེ་ལྟར་སྨན་པས་བསྒོ་བ་དེ་བཞིན་དུ་གྱིས་ཤིག་དེ་ལ་ཐེ་ཚོམ་དུ་མ་བྱེད་ཅིག །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་གཞན་དག་ཅིག་ཡང་ན་བར་གྱུར་ནས་དེ་དག་ཁ་ཅིག་ལ་ནི་སྨན་པས་ཡུངས་ཀར་གྱི་ཐུག་པ་འཐུང་ཤིག་ཅེས་
[159b.7]བསྒོ། ཁ་ཅིག་ལ་ནི་རྩ་བའི་ཐུག་པ་འཐུང་ཤིག་ཅེས་བསྒོ། ཁ་ཅིག་ལ་ནི་སྡོང་བུའི་ཐུག་པ་འཐུང་ཤིག་ཅེས་བསྒོ། ཁ་ཅིག་ལ་ནི་འབྲས་བུའི་ཐུག་པ་འཐུང་ཤིག་ཅེས་བསྒོ་བ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་
[160a]
[160a.1]ལྡན་འདས་ཀྱིས་བཀའ་སྩལ་པ། དེ་ལྟ་བས་ན་ངས་རྗེས་སུ་གནང་གིས་སྨན་པས་ནད་པ་ལ་ལུང་བསྒོ་ན་ཐམས་ཅད་ཀྱི་ཐུག་པའང་འཐུང་ཤིག་དེ་ལ་ཐེ་ཚོམ་དུ་མ་བྱེད་ཅིག །རྐྱང་པའི་སྒོ་དང་པོའི་མདོའི་ཚིགས་སུ་བཅད་པ་བདུན་པའོ།། །།མདོར་ན། 
[160a.2]བུ་རམ་ཆུ་དང་བཏུང་བ་དེ་བཞིན་ཏེ། །ཞག་བདུན་བཞག་པར་གྱུར་པ་དང་། །གཞན་གྱི་ཕྱིར་ཡང་བསྔོ་བ་དང་། །རྗེས་སུ་ཕན་གདགས་མྱ་བར་བྱ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །བཅོམ་
[160a.3]ལྡན་འདས་ཉན་ཐོས་ཀྱི་དགེ་འདུན་དང་བཅས་ཏེ་གཞོངས་སྤྱོད་ཅིང་གཤེགས་པ་དང་། དེ་དག་རི་བྲགས་ཀྱི་གྲོང་གཞན་ཞིག་ཏུ་ཕྱིན་ཏེ། རི་བྲགས་ཀྱི་གྲོང་དེ་ན་ཁྱིམ་བདག་གཞན་ཞིག་གནས་པ་དེ་གདུལ་བའི་དུས་ལ་བབ་པར་མཁྱེན་ནས། བཅོམ་ལྡན་འདས་རི་བྲགས་ཀྱི་གྲོང་དེར་
[160a.4]བྱོན་པ་དང་། ཁྱིམ་བདག་དེས་བཅོམ་ལྡན་འདས་མཐོང་ནས་དེ་དད་པ་སྐྱེས་ཏེ་བཅོམ་ལྡན་འདས་ཀྱི་དྲུང་དུ་འོངས་སོ། །བཅོམ་ལྡན་འདས་ཀྱིས་དེའི་བསམ་པ་དང་། བག་ལ་ཉལ་བ་དང་། ཁམས་དང་རང་བཞིན་མཁྱེན་ནས་ཇི་ལྟར་འཕགས་པའི་བདེན་པ་བཞི་རྟོགས་པར་འགྱུར་
[160a.5]བའི་ཆོས་དེ་ལྟ་བུ་བཤད་ནས་ཁྱིམ་བདག་དེས་ཐོས་པ་དང་འཇིག་ཚོགས་སུ་ལྟ་བའི་རིའི་རྩེ་མོ་ཉི་ཤུ་མཐོ་བ་ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་དུ་བྱས་སོ། །ཇི་ཙམ་དགེ་སློང་དེ་དག་ལམ་གྱི་ངལ་བས་གཟིར་ནས་ལོག་པའི་ལྷ་ཁང་དང་། བཀད་ས་དང་། 
[160a.6]སྐྱེད་མོས་ཚལ་དང་། ཤིང་དྲུང་དག་ཏུ་གློས་ཕབ་སྟེ་ཉལ་ཞིང་འཁོད་པ་དང་། ཁྱིམ་བདག་དེ་རབ་ཏུ་དད་པ་ཐོབ་པས་ན་བཀད་ས་དང་། ལྷ་ཁང་དང་། ཤིང་དྲུང་དག་ཏུ་རིམ་གྱིས་དགེ་སློང་དག་ལ་ཕྱག་བྱ་བའི་ཕྱིར་སོང་བ་དང་། དགེ་སློང་དག་གནས་ན་ཉལ་ཞིང་འདུག་པ་དེས་
[160a.7]མཐོང་ནས། འཕགས་པ་དག་བསྟན་པ་ལ་ཤིན་ཏུ་བརྩོན་པར་བགྱི་བ་ལ་ཅིའི་སླད་དུ་ན་གཟིམས་ཤིང་འཁོད་ཅེས་སྨྲས་པ་དང་། དེ་དག་གིས་ཁྱིམ་བདག་ལམ་གྱི་ངལ་བས་གཟིར་ཞིང་ཉམ་ཆུང་སྟེ་དགེ་བའི་ཕྱོགས་སྤྱོད་པར་མི་ནུས་སོ་ཞེས་སྨྲས་པ་དང་། དེས་འཕགས་པ་རྣམས་དེ་
[160b]
[160b.1]ལྟར་ན་ནི་ཕྱི་དྲོ་བུ་རམ་གསོལ་བར་བཅོམ་ལྡན་འདས་ཀྱིས་གནང་ན། བདག་འཚལ་ཏེ་མཆིས་གསོལ་ཅིག་ཅེས་སྨྲས་པ་དང་། དེ་དག་ལས་ཁ་ཅིག་ན་དེ་ཁྱིམ་བདག་དེ་ལགས་ཀྱིས་བཟའ་བར་བགྱིའོ། །ཁ་ཅིག་གིས་ཚེ་དང་ལྡན་པ་ཁྱིམ་བདག་འབེར་ཏྲ་སི་དག་གིས་བུ་རམ་བཟའ་བ་
[160b.2]ལ་བརྟེན་ནས་དེས་དགྲ་བཅོམ་པ་མངོན་དུ་གྱུར་ཏེ། བཅོམ་ལྡན་འདས་ཀྱིས་དེ་བཞིན་རྗེས་སུ་གནང་ན་བདག་ཅག་ནི་དེ་ལྟར་ལམ་གྱི་ངལ་བས་གཟིར་ཏེ། འཇིག་རྟེན་ན་མ་དད་པ་དག་ནི་གྲོང་ན་འཁོད་བཞིན་དུ་ཟའོ་ཞེས་མི་དགའ་བར་འགྱུར་གྱིས་གུད་དུ་འདོང་ངོ་ཞེས་སྨྲས་པ་དང་། ཁ་ཅིག་
[160b.3]གིས་ཡང་ཚེ་དང་ལྡན་པ་དེ་ལྟར་འདོང་ན་བཅོམ་ལྡན་འདས་ལ་ཞུའོ་ཞེས་སྨྲས་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། བུ་རམ་ནི་ཐམས་ཅད་དུ་བཟའ་བར་བྱ་སྟེ། དེ་ལ་ཐེ་ཚོམ་དུ་མ་བྱེད་ཅིག །བཅོམ་ལྡན་
[160b.4]འདས་ཀྱིས་ཐམས་ཅད་དུ་བུ་རམ་ཟོ་ཤིག་ཅེས་བཀའ་སྩལ་ནས། དགེ་སློང་དེ་དག་གིས་ཟོས་པ་དང་། དེ་དག་ལམ་གྱི་ངལ་བས་སྐོམ་གྱིས་གདུངས་པར་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། བུ་རམ་གྱི་ཆུ་གྱིས་ལ་འཐུང་ཤིག །སངས་རྒྱས་བཅོམ་ལྡན་
[160b.5]འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བུ་རམ་ཆུ་ཞག་བདུན་པར་བྱིན་གྱིས་བརླབས་ཏེ་འཚལ་ན་རུང་ངམ། ཨུ་པཱ་ལི་མི་རུང་ངོ་། །བཙུན་པ་ཇི་ཙམ་གྱི་བར་དུ་བཞག་ལ་བཏུང་བར་བགྱི། ཨུ་པཱ་ལི་ཇི་ཙམ་ན་དང་བར་གྱུར་ཏེ་སྐྱུར་པོར་མ་གྱུར་ཅིང་རང་བཞིན་མ་
[160b.6]ཉམས་པའི་བར་དུའོ། །གླེང་གཞི་ནི་མཉན་དུ་ཡོད་པ་ན་སྟེ། བཅོམ་ལྡན་འདས་ཀྱིས་གསོ་སྦྱིན་དང་། ཚུལ་ནས་བྱུང་བ་དང་། ཆོས་གོས་བྱིན་གྱིས་བརླབས་པ་དང་། གོས་བསྔོ་བ་དང་། གང་ཟག་གཅིག་པོ་མགྲོན་དུ་བོས་པ་དང་། འདི་ལྔ་ནི་རང་གིས་བསམས་པས་
[160b.7]འགྲུབ་བོ། །ཞེས་གསུངས་སོ། །དགེ་སློང་དེ་དག་གང་དུ་མགྲོན་དུ་བོས་པ་དེར་དེ་ལས་གཞན་དུ་ཡང་མགྲོན་དུ་བོས་སམ་དེ་ལས་ལྷག་པར་ཡང་རུང་སྟེ། གཅིག་ཏུ་ནི་བདག་ཉིད། གཉིས་སུ་ནི་བདག་གི་སེམས་བཏང་ནས་གཞན་གཏང་བའོ། །མུ་གེའི་དུས་ལ་བབ་སྟེ་
[161a]
[161a.1]དགེ་སློང་རྣམས་བསོད་སྙོམས་ཀྱིས་ཤིན་ཏུ་ཕོངས་པར་གྱུར་ཏོ། །དད་པའི་བྲམ་ཟེ་དང་ཁྱིམ་བདག་དག་གིས་དགེ་སློང་གནས་བརྟན་དག་ཟས་ལ་མགྲོན་དུ་བོས་པ་དང་། ཁྱིམ་བདག་ཅིག་ལ་ཁས་བླངས་ཏེ་གཞན་བཏང་ངོ་། །བཅོམ་ལྡན་འདས་ཀྱིས་
[161a.2]བཀའ་སྩལ་པ། དེ་ལྟ་བས་ན་ངས་མུ་གེ་བྱུང་ཞིང་སྡུག་བསྔལ་ལ་རྙེད་དཀའ་བའི་དུས་ན། ཇི་སྙེད་དུ་མགྲོན་དུ་བོས་པ་དེ་ཐམས་ཅད་བདག་གིར་བྱ་བར་གྱིས་དེ་ལ་བདག་ཀྱང་ཟོ་ཤིག །དགེ་སློང་དག་ཀྱང་བགོ་བར་བྱའོ། །དགེ་སློང་དག་བྲམ་ཟེ་དང་ཁྱིམ་བདག་གཞན་གྱི་
[161a.3]དེར་དོང་བ་དང་། དེ་དག་གིས་འཕགས་པ་ཁྱེད་ནི་བདག་ཅག་གིས་མགྲོན་དུ་མ་བོས་ཀྱི་འདི་ཞེས་བགྱི་བའི་གནས་བརྟན་བདག་ཅག་གིས་སྤྱན་དྲངས་སོ་ཞེས་སྨྲས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་
[161a.4]སྩལ་པ། བདག་ཉིད་སོང་ལ་བྱིན་ལེན་བྱས་ཏེ་ཁམ་གཉིས་སམ་གསུམ་ཟོ་ལ་འདི་སྐད་དུ་ཁྱིམ་བདག་དགེ་སློང་འདི་དག་ཟས་ཀྱིས་བྲེལ་ཏེ། འདི་ལ་སྦྱིན་གྱིས་རྗེས་སུ་ཡི་རང་བར་གྱིས་ཤིག་ཅེས་སྨྲོས་ཤིག །དེ་བཞིན་དུ་གཉིས་སམ་གསུམ་མམ་ཇི་སྙེད་མགྲོན་དུ་བོས་པ་
[161a.5]ཐམས་ཅད་ལ་བྱིན་ཅིག །ཐམས་ཅད་དེ་ལྟར་བྱས་ནས་ཐ་མར་མགྲོན་དུ་བོས་པ་ནི་ཇི་ཙམ་འགྲངས་པར་བཟའ་བར་བྱ་སྟེ། འདི་ལ་ཐེ་ཚོམ་དུ་མ་བྱེད་ཅིག །རྐྱང་པའི་སྒོ་དང་པོའི་མདོའི་ཚིགས་སུ་བཅད་པ་བརྒྱད་པའོ།། །།མདོར་ན། མར་རམ་དེ་སྟེ་འབྲུ་མར་རམ། །གཞན་
[161a.6]ཡང་བཞག་པར་གྱུར་པ་དང་། །མིག་སྨན་གྱི་ནི་གབ་ཚེ་དང་། །ཡངས་པ་ཅན་དང་རུང་བའི་གནས། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་གཞན་ཞིག་རླུང་ནད་ཀྱིས་བཏབ་
[161a.7]པ་དེས་སྨན་པའི་གན་དུ་སོང་སྟེ། བཞིན་བཟངས་བདག་ལ་འདི་འདྲ་བའི་ནད་ཀྱིས་བཏབ་ན་སྨན་སྟོན་ཅིག་ཅེས་སྨྲས་སོ། །དེས་འཕགས་པ་མར་འདི་ཙམ་ཞིག་གསོལ་དང་འཚོ་བར་འགྱུར་རོ་ཞེས་སྨྲས་སོ། །དེ་ལྟར་གྱུར་པ་དགེ་སློང་དག་ལ་སྨྲས་པ་དང་། དགེ་སློང་དག་
[161b]
[161b.1]གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་སྨན་པས་མར་འཐུང་ཤིག་པར་བསྒོ་ན་བཏུང་བར་བྱའོ། །དགེ་སློང་དེས་འཐུངས་པ་དང་ཉིན་པར་བདེ་ཡང་མཚན་མོ་ཡང་རླུང་ནད་ལངས་སོ། །དགེ་སློང་དག་གིས་སྨན་པ་ལ་དྲིས་པ་
[161b.2]དང་། དེས་མཚན་མོ་ཡང་འཐུང་ཤིག་ཅེས་སྨྲས་སོ། །དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་མཚན་མོ་ཡང་འཐུང་ཤིག་ཅེས་བཀའ་སྩལ་པ་དང་། དེས་མང་དུ་བསགས་ནས་ཞག་བདུན་དུ་བྱིན་གྱིས་བརླབས་ཏེ་དེ་སོས་
[161b.3]པར་གྱུར་ཏོ། །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་གཞན་ཞིག་ནད་ཀྱིས་བཏབ་ནས་དེ་ཡང་སྨན་པའི་དྲུང་དུ་སོང་སྟེ། ནད་མེད་ཅིག་ཅེས་བྱས་ནས་བཞིན་བཟངས་བདག་ལ་འདི་འདྲ་བའི་ནད་ཅིག་གིས་བཏབ་ན་སྨན་གྱི་ཐབས་སྟོན་ཅིག་ཅེས་སྨྲས་སོ། །དེས་འཕགས་
[161b.4]པ་འབྲུ་མར་འདི་ཙམ་ཞིག་འཐུངས་ན་སོས་པར་འགྱུར་རོ་ཞེས་བསྒོ་བ་དང་། དེ་ལྟར་གྱུར་པ་དགེ་སློང་དག་ལ་སྨྲས་པ་དང་། དགེ་སློང་དག་གིས་ཀྱང་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་སྨན་པས་འབྲུ་མར་འཐུང་ཤིག་ཅེས་བསྒོ་
[161b.5]ན་འབྲུ་མར་འཐུང་ཤིག །དགེ་སློང་དེས་འཐུངས་པ་དང་། ཉིན་པར་སོས་ཀྱང་མཚན་མོ་ཡང་རླུང་ནད་དེ་ལངས་སོ། །དགེ་སློང་དག་གིས་སྨན་པ་ལ་དྲིས་པ་དང་། དེས་མཚན་མོ་ཡང་འཐུང་ཤིག་ཅེས་བསྒོའོ། །དགེ་སློང་དག་གིས་བཅོམ་ལྡན་འདས་ལ་གསོལ་ནས། 
[161b.6]བཅོམ་ལྡན་འདས་ཀྱིས་བཀའ་སྩལ་པ། མཚན་མོ་ཡང་འཐུང་ཤིག །དེས་འབྲུ་མར་བསགས་ཏེ་ཞག་བདུན་དུ་བྱིན་གྱིས་བརླབས་ནས་འཐུངས་པ་དང་སོས་པར་གྱུར་ཏོ། །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་གཞན་ཞིག་ནད་ཀྱིས་བཏབ་པ་དང་། དེ་ཡང་
[161b.7]སྨན་པའི་དྲུང་དུ་སོང་ནས་ནད་མེད་ཅིག་ཅེས་སྨྲས་ནས། བཞིན་བཟངས་བདག་ལ་ནད་འདི་ལྟ་བུ་ཞིག་གིས་བཏབ་ན་སྨན་གྱི་ཐབས་སྟོན་ཅིག་ཅེས་སྨྲས་སོ། །དེས་མར་རམ་འབྲུ་མར་འདི་ཙམ་ཞིག་འཐུངས་ན་སོས་པར་འགྱུར་རོ་ཞེས་སྨྲས་པ་དང་། དེ་བཤེས་ཉུང་བས་བཙལ་
[162a]
[162a.1]ཀྱང་མ་རྙེད་ནས་ཡང་སྨན་པའི་དྲུང་དུ་སོང་ནས་བཞིན་བཟངས་ཁྱོད་ཀྱིས་བསྒོ་ཡང་ཁོ་བོས་འབྲུ་མར་ཡང་མ་རྙེད་ན་མར་ལྟ་ག་ལ་རྙེད་གཞན་ལྟ་ཅུང་ཟད་ཅི་རུང་སྟོན་ཅིག་ཅེས་སྨྲས་པ་དང་། དེས་འཕགས་པ་འདི་ཞེས་བྱ་བའི་དགེ་སློང་ཞིག་གིས་འབྲུ་མར་སྦྱར་ན། 
[162a.2]འདི་ཞེས་བྱ་བ་ཞིག་གིས་མར་སྦྱར་གྱིས་དེའི་གན་དུ་སོང་དང་། གལ་ཏེ་སྦྱར་བ་དེའི་ལྷག་པ་ཡོད་ཀྱང་སྲིད་དོ་ཞེས་སྨྲས་པ་དང་། དེ་དག་གི་དྲུང་དུ་སོང་ནས་བསླངས་ན། དེ་དག་གིས་ཚེ་དང་ལྡན་པ་དེ་ཞག་བདུན་ལས་འདས་ཏེ་སྦགས་པར་གྱུར་པས་མེད་དོ་ཞེས་སྨྲས་པ་དང་། 
[162a.3]དེ་དེ་ལྟར་གྱུར་པ་དགེ་སློང་དག་ལ་སྨྲས་པ་དང་། དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། ནད་པའི་ཐབས་རྟོགས་ལ་མར་རམ་འབྲུ་མར་གཞན་ཅི་ཡང་རུང་བཞག་པ་ཡང་བླས་བཟའ་བར་བྱ་སྟེ། དེ་ལ་ཐེ་ཚོམ་དུ་མ་
[162a.4]བྱེད་ཅིག །བཅོམ་ལྡན་འདས་ཀྱིས་མར་རམ་འབྲུ་མར་རམ་གཞན་ཅི་ཡང་རུང་བཞག་པ་ཡང་བླས་ཟོ་ཤིག །དེ་ལ་ཐེ་ཚོམ་དུ་མ་བྱེད་ཅིག་ཅེས་བཀའ་སྩལ་ན་བྱིན་ལེན་བྱེད་པ་མེད་དོ། །བཅོམ་ལྡན་འདས་ཀྱིས་བཀའ་སྩལ་པ། བྱིན་ལེན་བྱེད་པའི་མི་མེད་ན་བྱིན་ལེན་མ་བྱས་ཀྱང་
[162a.5]བླས་ཟོ་ཤིག །གང་གི་ཚེ་ན་བ་ན་གནང་བ་དེ་སོས་ནས་མ་སྤྱོད་ཅིག །སྤྱད་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ་བཙུན་པ་བཅོམ་ལྡན་འདས་ཀྱིས་མིག་སྨན་གྱི་སྣོད་
[162a.6]གང་ཚེ་ཆོངས་ཤིག་ཅེས་བཀའ་སྩལ་ན། ཅི་འདྲ་བ་བཅང་བར་བགྱི། ཨུ་པཱ་ལི་རིན་པོ་ཆེ་ལས་བྱས་པ་མ་གཏོགས་སོ། །ཡང་ཞུས་པ། བཙུན་པ་བཅོམ་ལྡན་འདས་ཀྱིས་ཡུལ་ཡངས་པ་ན་མི་རུང་བ་རྣམ་པ་བཅུ་སྤོང་ལ། རུང་བའི་ཁང་པ་བྱིན་གྱིས་བརླབ་པར་གྱིས་
[162a.7]ཤིག་ཅེས་བཀའ་སྩལ་ན། ཅི་བཙུན་པ་ཁང་པ་འོག་རུང་བར་བྱིན་གྱིས་བརླབས་ན་ཁང་པའི་སྟེང་ཡང་རུང་བར་བྱིན་གྱིས་བརླབས་པར་འགྱུར་རམ། ཨུ་པཱ་ལི་ཇི་ལྟར་སྟེང་གི་བཞིན་དུ་ངོས་ཀྱི་ཡང་བརྗོད་པར་བྱའོ། །རྐྱང་པའི་སྒོ་དང་པོའི་མདོའི་ཚིགས་སུ་བཅད་པ་དགུ་པའོ།། །།
[162b]
[162b.1]མདོར་ན། རྩ་སྡོང་ལོ་མ་འབྲས་བུ་རྣམས། །ཐམས་ཅད་ཆང་གིས་སྦགས་པ་དང་། །ཁ་ཟས་མེད་པར་བཀྲུས་པ་དང་། །ཡང་ན་ཟས་ངན་དེ་བཞིན་ནོ། །སངས་རྒྱས་བཅོམ་ལྡན་འདས་སེར་སྐྱའི་དངོས་པོ་ཤིང་ནྱ་གྲོ་དྷའི་ཀུན་དགའ་ར་བ་ན་བཞུགས་སོ། །གང་གི་ཚེ་རྒྱལ་པོ་
[162b.2]ཟས་གཙང་མས་ཤཱཀྱའི་རིགས་རེ་རེ་ཞིང་ཡང་ཤཱཀྱ་ལྔ་བརྒྱ་ཞིག་བཅོམ་ལྡན་འདས་ཀྱི་གཡོག་ཏུ་ཕུལ་བ་དང་། དེ་དག་ཀྱང་བཅོམ་ལྡན་འདས་ཀྱིས་རབ་ཏུ་ཕྱུང་ངོ་། །དེ་དག་སྔོན་ལུས་ཆང་གིས་གསོས་པས་ན་དེ་དག་ཆང་མེད་ནས་ལུས་ལ་ནད་ཞུགས་སོ། །བཅོམ་ལྡན་འདས་
[162b.3]ཀྱིས་གཟིགས་ནས། སངས་རྒྱས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་ཀུན་དགའ་བོ་ཅིའི་ཕྱིར་ན་ཤཱཀྱ་དག །རྙི་རྙི་བོར་གྱུར་ཅེས་བཀའ་སྩལ་པ་དང་། དེ་ལྟར་གྱུར་པ་བཅོམ་ལྡན་འདས་ལ་ཞིབ་མོར་གསོལ་ནས། བཅོམ་ལྡན་འདས་ཀྱིས་བཀའ་སྩལ་
[162b.4]པ། དེ་ལྟར་ན་ངས་གནང་བ་ནི་ཆང་དུ་འགྱུར་བ་རྩ་བ་དང་སྡོང་པོ་ལ་སོགས་པ་བསྐམས་ལ་ཕྱེ་མར་གྱིས་ཏེ་རས་དཀར་པོའི་ནང་དུ་ཐུམ་པོར་གྱིས་ལ་ཆང་གི་མཐུ་ཞིལ་བ་རྫ་མ་མ་གང་བའི་ནང་དུ་ལྷུགས་ཤིག་དེ་ནས་སླར་ཕྱུང་སྟེ་ལག་པ་ཁྲུས་ལ་ཆུ་ཁ་ཟས་མེད་པ་དང་བསྲེས་ཏེ་
[162b.5]འདང་བར་ཚོགས་ལ་འཐུང་ཤིག །དེ་སྐོམ་ན་སྔ་དྲོ་ཡང་རུང་། ཕྱི་དྲོ་ཡང་རུང་སྟེ་ཐེ་ཚོམ་མ་བྱེད་པར་འཐུང་ཤིག །དེ་ལྟར་བྱོས་དང་དེ་དག་ཆང་ལ་སྲེད་པ་དང་འབྲལ་བར་འགྱུར་རོ། །དགེ་སློང་ཁྱེད་སྟོན་པ་ང་ལ་དམིགས་ན་ནི་ཆང་མ་འཐུང་ཤིག །མ་བླུད་ཅིག །རྩ་མཆོག་
[162b.6]གིས་ཀྱང་མ་རེག་ཤིག །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་གཞན་ཞིག་ན་བར་གྱུར་ནས་དེ་ལ་སྨན་པས་ཟས་ངན་པ་བྱིན་ཅིག་ཅེས་བསྒོ་བ་དང་། དེ་ལ་དགེ་སློང་ཁ་ཅིག་གིས་ནི་ཤེས་ཀྱི་ཁ་ཅིག་གིས་མི་ཤེས་པ་དེ་དག་གིས་ཚེ་དང་ལྡན་པ་ཨུ་པཱ་ལི་ལ་དྲིས་པ་དང་། 
[162b.7]དེས་དེ་དག་ཞིབ་ཏུ་སྨྲས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བཅོམ་ལྡན་འདས་དགེ་སློང་སྭ་ཏེ་ལ་ཟས་ངན་པ་བྱིན་ཅིག་ཅེས་གསུངས་པ་ནི་ཅི་དེ་ཡང་བྱིན་ལེན་བགྱི་འཚལ་ལམ། ཨུ་པཱ་ལི་དེ་ཡང་བྱིན་ལེན་བྱོས་ཤིག །སུ་ལས་བྱིན་
[163a]
[163a.1]ལེན་བགྱི། ཨུ་པཱ་ལི་དེ་ནི་དགེ་བསྙེན་དད་པ་ལས་སོ། །རྐྱང་པའི་སྒོ་དང་པོའི་ཚིགས་སུ་བཅད་པ་བཅུ་པ་སྟེ། སྒོ་དང་པོ་རྫོགས་སོ།། །།མདོར་བསྡུས་པར་ན། སྣོད་དང་ཆོས་གོས་གཉི་ག་དང་། །ཀོ་ས་ལ་དང་སར་པ་དེ་བཞིན་ཏེ། །བསྒྲགས་དང་
[163a.2]ཆོས་གོས་སྣ་ཚོགས་དང་། །ལྷན་ཅིག་པ་ཡང་དགེ་སློང་མ་རྣམས་ནི། །ཐ་མར་བྱས་ཏེ་བསྡུས་པའི་མདོར་གསུངས་སོ། །མདོར་ན། སྣོད་དང་ཡོ་བྱད་གཙུག་ལག་ཁང་། །འགྲོན་པ་མང་བཅོམ་གོས་རྣམས་དང་། །གོས་དང་གདུགས་དང་དེ་བཞིན་ཤིང་། །དུར་ཁྲོད་པ་དང་དེ་བཞིན་
[163a.3]སྤངས། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེའི་ཚེ་ན་ཁྱིམ་བདག་གཞན་ཞིག་གིས་རི་བྲགས་ཀྱི་གྲོང་གཞན་ཞིག་ཏུ་ཡོ་བྱད་ཐམས་ཅད་དང་ལྡན་པའི་གཙུག་ལག་ཁང་ཞིག་བརྩིགས་ནས་ཕྱོགས་བཞིའི་
[163a.4]དགེ་འདུན་ལ་ཕུལ་ལོ། །དེ་ན་མལ་སྟན་དང་། སྣོད་སྤྱད་མང་དུ་གྱུར། དགེ་སློང་ནི་ཉུང་ངུ་གནས་ཏེ། དེའི་ནང་ནས་ཁ་ཅིག་གིས་ཚེ་དང་ལྡན་པ་དག་མལ་སྟན་དང་སྣོད་སྤྱད་དང་། ཡོ་བྱད་མ་སྤྱད་ན་དེ་དག་ཆུད་ཟོས་པར་འགྱུར་གྱིས། དེ་དག་ལས་བདག་ཅག་ལ་སྤྱད་པར་ཅི་ཙམ་དགོས་
[163a.5]པ་དེ་ཙམ་ཞིག་བཅངས་ལ། དེའི་ལྷག་མ་རྣམས་ནི་གཙུག་ལག་ཁང་གཞན་དུ་དབུལ་ལོ་ཞེས་སྨྲས་ནས། དེ་དག་གིས་དེ་བཞིན་བྱས་སོ། །ཇི་ཙམ་ཞིག་ན་བསོད་སྙོམས་པ་གཞན་ཞིག་གཞོངས་སྤྱད་པ་སྤྱོད་ཅིང་གཙུག་ལག་ཁང་དེར་འོངས་པ་དང་། དགེ་སློང་དེ་དག་གིས་ངལ་
[163a.6]བསོར་བཅུག་ནས་དེ་ཡང་དགེ་འདུན་དེ་དག་གི་ནང་ན་རྒན་པ་ཞིག་སྟེ། གཙུག་ལག་ཁང་དུ་ལམ་གྱི་ངལ་བསོ་ནས་དེས་དེ་དག་ལ་ཚེ་དང་ལྡན་པ་མལ་སྟན་མཆིས་སམ་ཞེས་སྨྲས་ན། མེད་དོ་ཞེས་སྨྲས་པ་དང་། དགེ་སློང་དག་གིས་ཇི་ལྟར་ཡིན་པ་དེ་ལ་ཞིབ་ཏུ་སྨྲས་སོ། །དེ་གདིང་བ་མེད་
[163a.7]པར་ས་ལ་དེ་བཞིན་དུ་ཉལ་ནས་ནང་པར་སྔར་ལངས་ཏེ། ལྡེ་མིག་ཀྱོག་པོ་དང་། ལྡེ་མིག་ཁྱེར་ནས་ཁྱིམ་བདག་དེའི་ཁྱིམ་དུ་སོང་བ་དང་། དེ་ནས་ཁྱིམ་བདག་དེས་དེ་ལ་བདེ་བར་བྱོན་ཏམ་ཞེས་པའི་ཚིག་བརྗོད་ནས་སྟན་ཁྱེར་ཏེ་ཕྱིར་བྱུང་བ་དང་། བསོད་སྙོམས་པ་དེ་སྤྱོད་ལམ་ཞི་བའི་
[163b]
[163b.1]ཚུལ་དུ་འདུག་གོ། །བསོད་སྙོམས་པས་ཀྱང་དེ་ལ་ནོར་ལས་བསོད་ནམས་བྱ་བའི་དངོས་པོ་བདུན་གྱི་ཡོན་ཏན་རྒྱས་པར་བརྗོད་པ་དང་། ཁྱིམ་བདག་གིས་འཕགས་པ་བདག་གིས་དེ་ཐམས་ཅད་བགྱིས་སོ་ཞེས་སྨྲས་པ་དང་། བསོད་སྙོམས་པས་ཁྱིམ་བདག་ཁྱོད་ཀྱི་གཙུག་ལག་
[163b.2]ཁང་ན་མལ་སྟན་དག་ཡོད་མེད་དེ། མདང་ང་ཡང་གདིང་བ་མེད་པར་སའི་སྟེང་ན་དེ་བཞིན་དུ་ཉལ་ཉལ་ཏེ་འདིར་འོངས་སོ། །ཁྱེད་ན་རེ་དེ་ཐམས་ཅད་བདག་གིས་དེ་བཞིན་དུ་བགྱིས་སོ་ཞེས་ཟེར་ན། འདི་ཅི་ཉེས་ཞེས་སྨྲས་པ་དང་། ཁྱིམ་བདག་གིས་འཕགས་པ་ཁོ་བོས་ནི་དེར་མལ་
[163b.3]སྟན་དང་སྣོད་སྤྱད་དང་། ཡོ་བྱད་རྣམས་མང་དུ་སྦྱར་ན་འཕགས་པ་དེ་དག་གིས་གཙུག་ལག་ཁང་གཞན་དུ་གདོན་མ་ཟོས་པར་བཏང་ངོ་ཞེས་སྨྲས་པ་དང་། དེས་ཁྱིམ་བདག་ཉིད་ཀྱིས་གཙུག་ལག་ཁང་གི་ལྡེ་མིག་ཀྱོག་པོ་དང་། ལྡེ་མིག་ངོ་ཤེས་སམ་ཞེས་སྨྲས་པ་དང་། 
[163b.4]འཕགས་པ་ཤིན་ཏུ་འཚལ་ཏོ། །དེས་དེ་བསྟན་པ་དང་། དེས་འཕགས་པ་བཞུད་ཅིག་བདག་ཀྱང་མཆིའོ་ཞེས་སྨྲས་སོ། །དེས་བསོད་སྙོམས་བསོད་པ་དང་། ཁྱིམ་བདག་ཀྱང་རྗེས་བཞིན་དུ་འོངས་ནས། དེས་དགེ་སློང་རྣམས་བསྡུས་ནས་འཕགས་པ་བདག་གིས་འདིར་
[163b.5]མལ་སྟན་དང་། སྣོད་སྤྱད་དང་། ཡོ་བྱད་མང་དུ་ཕུལ་ན་དེ་དག་གར་མཆིས་ཞེས་སྨྲས་པ་དང་། དེས་ཇི་ལྟར་གྱུར་པ་དེ་དག་ཐམས་ཅད་ཁྱིམ་བདག་ལ་སྨྲས་པ་དང་། དེས་ཉེས་པ་ངོར་བརྗོད་དེ་སྨྲས་པ། ཁྱོད་ཀྱིས་མ་ལེགས་པར་བྱས་ཏེ། དེ་ཡང་དེར་བས་ན་ད་ཅི་སླར་བླང་
[163b.6]དུ་རུང་ངམ་འོན་ཏེ་མི་རུང་དེ་དག་གིས་སྨྲས་པ། མི་རུང་ངོ་། །འཕགས་པ་ཁོ་བོས་ནི་དེར་མ་ཕུལ་གྱིས་སོང་ལ་སླར་ལོང་ཤིག །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། གཙུག་ལག་ཁང་གཞན་དུ་མ་
[163b.7]དབུལ་ཅིག །ཇི་ལྟར་དམིགས་པ་དེ་བཞིན་སྤྱད་པར་བྱའོ། །གཞན་དུ་ན་གང་གིས་བྱིན་པ་ལ་རིན་ཐང་བཞིན་དུ་ཕོབ་ཤིག །གླེང་གཞི་ནི་མཉན་དུ་ཡོད་པ་ན་སྟེ། དྲུག་སྡེ་རྣམས་འགྲོན་པ་མང་པོ་དང་ལྷན་ཅིག་ཏུ་གཞོངས་སྤྱད་པ་སྤྱོད་ཅིང་དོང་བ་དང་། དེ་དག་ཆོས་ཀྱིས་རྡུལ་
[164a]
[164a.1]གྱིས་འཇིགས་པ་ན་ཡང་ན་ནི་འགྲོན་པ་དག་གི་མདུན་དུ་དོང་། ཡང་ན་ཕྱི་བཞིན་དོང་ངོ་། །ཇི་ཙམ་ན་འགྲོན་པ་མང་པོ་རྣམས་རྐུན་པོས་བཅོམ་ནས་སྐྱེ་བོ་མང་པོ་རྣམས་ཀྱིས་ནོར་བོར་ཏེ་བྲོས་པ་དང་། རྐུན་པོ་རྣམས་ཀྱིས་ནོར་ཀུན་བཀུར་མ་ནུས་ནས་དེ་དག་གིས་བཟང་
[164a.2]བ་བདམས་ཏེ་ཁྱེར་ཏེ་དོང་ངོ་། །དྲུག་སྡེ་རྣམས་འགྲོན་པ་མང་པོའི་ཕྱི་བཞིན་དུ་འབྲངས་ཏེ་དོང་བ་ལས་གནས་དེར་ཕྱིན་པ་དང་། དེ་དག་གིས་ནོར་མང་པོ་བོར་བ་མཐོང་སྟེ། དེ་ནས་དགའ་བོ་ཉེ་དགའ་བོ་ཕྱག་དར་ཁྲོད་པ་རྙེད་ཀྱིས་བླང་ངོ་ཞེས་སྨྲས་པ་དང་། དེ་དག་གིས་དེ་ལས་ཀྱང་
[164a.3]གོས་རྣམས་བདམས་ཏེ་ཁྱེར་རོ། །འགྲོན་པ་མང་པོ་རམ་མདའ་དང་ལམ་སྲུངས་སུ་བཅས་ཏེ་སླར་ལོག་པ་དེ་དག་གིས་དྲུག་སྡེ་དག་གིས་ཁྱེར་བ་རྣམས་ངོ་ཤེས་ནས། དེ་དག་གིས་གང་རྐུན་པོ་རྣམས་ཀྱིས་བོར་བ་དེ་ཡང་དགེ་སྦྱོང་མགོ་རེག་རྣམས་ཀྱིས་བརྐུས་སོ་ཞེས་བསམས་སོ། །
[164a.4]དྲུག་སྡེ་རྣམས་ལ་ཁ་ངན་དུ་འཕགས་པ་དག་དྲང་སྲོང་གི་རྒྱལ་མཚན་འཛིན་པ་དེ་ལྟ་བུའི་ལོག་པར་སྤྱོད་པ་དག་སྤྱོད་པ་ཞེས་སྤྱོས་ཏེ་ཉེས་པ་ངོར་བརྗོད་པ་དང་། དེ་དག་གིས་འགྲོན་པ་མང་པོ་རྣམས་རྐུན་པོས་བཅོམ་སྟེ་ངེད་ཀྱིས་ནི་མ་ཡིན་གྱི། ངེད་ཀྱིས་ཕྱག་དར་ཁྲོད་ཀྱི་གོས་རྙེད་དོ་
[164a.5]ཞེས་སྨྲས་པ་དང་། དེ་དག་གིས་ཕྱག་དར་ཁྲོད་ཀྱི་གོས་ནི་མ་ལགས་སོ་ཞེས་སྨྲས་པ་དང་། དེ་ལན་མེད་ནས་ཅང་མི་སྨྲ་བར་འདུག་གོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་རྣམས་
[164a.6]འགྲོན་པ་མང་པོ་འཕྱ་བ་ནི་ཡུས་ཏེ། དེ་བས་ན་དགེ་སློང་དག་གིས་འགྲོན་པ་མང་པོ་བཅོམ་པའི་གོས་མ་བཀུར་ཅིག །དགེ་སློང་དག་གིས་འགྲོན་པ་མང་པོ་བཅོམ་པའི་གོས་ཁྱེར་ན་འདས་པ་དང་བཅས་པར་འགྱུར་རོ། །གཞན་ཡང་དད་པར་གྱུར་པ་དེ་དག་གིས་འཕགས་པ་དག་
[164a.7]ཅི་བདེར་སྣོམས་ཤིག་ཅེས་སྨྲས་ན་དགེ་སློང་དག་ཐེ་ཚོམ་དུ་གྱུར་ནས་མི་ལེན་ཏོ། །བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་ཅི་བདེར་ཁྱེར་ཅིག་ཅེས་སྨྲས་ན། ལོང་ལ་ཐེ་ཚོམ་དུ་མ་བྱེད་ཅིག །གླེང་གཞི་ནི་རྒྱལ་པོའི་ཁབ་ན་སྟེ། དགེ་སློང་དྲུག་སྡེ་དག་གིས་བསིལ་བ་
[164b]
[164b.1]ཚལ་གྱི་དུར་ཁྲོད་དུ་དོང་བ་དང་། ཤི་བའི་ཡོ་བྱད་གདུགས་དང་། ཤིང་དང་། གོས་དག་མང་པོ་བོར་བ་དེ་དག་གིས་མཐོང་ནས་དེའི་ནང་ནས་གཅིག་གིས་དགའ་བོ་ཉེ་དགའ་བོ་ཕྱག་དར་ཁྲོད་ཀྱི་གོས་རྙེད་ཀྱིས་བཀུར་རོ་ཞེས་སྨྲས་པ་དང་། དགའ་བོ་ལེགས་སོ་ལེགས་ཀྱིས་
[164b.2]བཀུར་རོ་ཞེས་སྨྲས་ནས་དེ་དག་གིས་བླངས་ཏེ་དོང་ངོ་། །དུར་ཁྲོད་ཀྱི་སྲུང་མ་རིགས་ངན་དག་འོངས་ནས་དེས་བསམས་པ། དུར་ཁྲོད་འདི་ན་ཅུང་ཟད་ཀྱང་མེད་པས་ན་ཁ་ཅིག་གིས་དུར་བརྐུས་པར་གདོན་མི་ཟའོ་སྙམ་བསམས་ནས། ཡང་འདི་སྙམ་དུ་གང་གིས་བརྐུས་པ་དེ་བརྙོགས་
[164b.3]པས་སླར་ཡང་འོང་བར་གདོན་མི་ཟས་མངོན་པར་གབ་སྟེ་འདུག་གོ་སྙམ་དུ་བསམས་ཏེ་ནགས་སྟུག་པོའི་ནང་དུ་ཞུགས་ནས་ཉིན་གཅིག་བཞིན་དུ་སྡོད་ཅིང་འདུག་པ་དང་། དྲུག་སྡེ་དག་ཞག་བདུན་ནམ་བརྒྱད་ལོན་ཏེ་དགའ་བོ་ཉེ་དགའ་བོ་བདག་ཅག་གིས་དུར་ཁྲོད་དུ་མ་དོང་ནས་ད་རིང་
[164b.4]ཞིག་ལོན་ཏེ་ཅུང་ཟད་ཙམ་རྙེད་ཀྱང་སྲིད་ཀྱིས་ཡང་འདེང་ངོ་ཞེས་སྨྲས་པས་དེ་དག་དོང་ངོ་། །ཇི་ཙམ་དེ་ན་གོས་དང་། གདུགས་དང་། ཤིང་དག་བོར་བ་དེ་དག་གིས་བླང་བར་བརྩམས་པ་དང་རིགས་ངན་ནགས་ཚལ་སྟུག་པོ་ན་འདུག་པ་དེས་མཐོང་ནས་བརྒྱུགས་ཏེ་འོངས་ནས། དེས་འཕགས་
[164b.5]པ་དག་བདག་ཅག་ཕུ་ནུ་དང་། གཉེན་དང་གྲོགས་པོ་དག་རྒྱལ་པོའི་བཀའ་བཞིན་དུ་བྱེད་པ་ཡང་དུར་ཁྲོད་ཀྱི་གོས་འདིའི་ཕྱིར་ཡིན་ན་ཁྱེད་ཅག་གིས་ཅིའི་ཕྱིར་བདག་པོ་ཡོད་པའི་དུར་ཁྲོད་ཀྱི་ཤི་བའི་ཡོ་བྱད་དག་བཀུར་བར་བྱ་ཞེས་སྨྲས་པ་དང་། དེ་དག་གིས་བཞིན་བཟངས་ངེད་ཅག་
[164b.6]གིས་ནི་ཕྱག་དར་ཁྲོད་པའི་གོས་བླངས་སོ། །དེས་འཕགས་པ་འདི་ལ་དེ་དག་ཕྱག་དར་ཁྲོད་ཀྱི་གོས་ཡིན་ན་རབ་ཏུ་ལེགས་སོ་ཞེས་སྨྲས་པ་དང་། དེ་དག་ལན་མེད་ནས་ཅང་མི་ཟེར་བར་འདུག་གོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་
[164b.7]བཀའ་སྩལ་པ། དགེ་སློང་དག་རིགས་ངན་འཕྱ་བ་ནི་ཡུས་ཏེ། དེ་བས་ན་དགེ་སློང་དག་བདག་པོ་ཡོད་པའི་དུར་ཁྲོད་ནས་ཕྱག་དར་ཁྲོད་ཀྱི་གོས་མ་ལེན་ཅིག །དགེ་སློང་དག་གིས་བདག་པོ་ཡོད་པའི་དུར་ཁྲོད་ཀྱི་ཕྱག་དར་ཁྲོད་པའི་གོས་བླངས་ན་འདས་པ་དང་བཅས་པར་
[165a]
[165a.1]འགྱུར་རོ། །གཞན་ཡང་དད་པར་གྱུར་པ་དག་གིས་དེ་ལ་འཕགས་པ་དག་ཅི་བདེ་བར་ཁྱེར་ཅིག་ཅེས་སྨྲས་པ་དང་། དགེ་སློང་དག་ཐེ་ཚོམ་དུ་གྱུར་ཏེ་མ་བླངས་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་བདེ་བར་ལོང་ཤིག་ཅེས་ཟེར་ན་བླང་བར་
[165a.2]བྱ་སྟེ་དེ་ལ་ཐེ་ཚོམ་དུ་མ་བྱེད་ཅིག །རྐྱང་པའི་སྒོ་གཉིས་པའི་མདོའི་ཚིགས་སུ་བཅད་པ་དང་པོའོ།། །།འདུལ་བ་གཞུང་དམ་པ། བམ་པོ་བཞི་བཅུ་པ། མདོར་ན། གོས་ལ་སོགས་པ་ཤིང་བལ་དང་། །ལྷ་ཁང་ནས་འཕྲོག་དེ་བཞིན་ཏེ། །དགེ་འདུན་གྱི་ནི་ཆོས་
[165a.3]གོས་གསུམ། །གང་ཟག་དག་ལས་བསླང་མི་བྱ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་ཏེ། དྲུག་སྡེ་དག་བཞོན་པ་མང་པོའི་ཤིང་རྟ་དང་ལྷན་ཅིག་ལམ་དུ་ཞུགས་ནས་ལམ་གྱི་ཕྱེད་དུ་ཕྱིན་པ་དང་། 
[165a.4]ཤིང་རྟ་གཅིག་གི་སྲོག་ཤིང་ཆག་ནས་ཚོང་པ་དེས་སྲོག་ཤིང་ཡང་བརྗེས་ནས་སྲོག་ཤིང་ཆག་པ་བོར་ཏེ་སོང་ངོ་། །ཉེ་དགའ་བོས་ཤིང་རྟའི་སྲོག་ཤིང་དེ་བླངས་ཏེ་ལམ་པོ་ཆེའི་བཞི་མདོར་བོར་ནས་སྨྲས་པ། དགའ་བོ་ཉེ་དགའ་བོ་འདི་ནི་བདག་ཅག་གིས་སྲོག་ཤིང་དབང་ཕྱུག་ཅེས་བྱ་བའི་
[165a.5]ལྷ་རྟེན་དུ་བཅའ་བའི་ཕྱིར་བཅུགས་སོ་ཞེས་བྱས་ཏེ་དོང་བ་ལས་ཁྱིམ་བདག་གཞན་དག་གིས་ཀྱང་དེར་སྟེགས་བུ་བརྩིགས་སོ། །གཞན་ཞིག་གིས་ཀྱང་དེ་ལ་གསོལ་བ་བཏབ་སྟེ། གལ་ཏེ་བདག་གིས་དོན་འདི་དང་འདི་ལྟ་བུ་ཞིག་གྲུབ་ན་བདག་གིས་འདིར་ཁང་པ་བརྩིགས་ལ་
[165a.6]བྲམ་ཟེ་བརྒྱ་རྩ་བརྒྱད་ལ་སྟོན་མོ་བྱའོ་ཞེས་སྨྲས་པ་ལས་དེ་ཡང་རྟེན་ཅིང་འབྲེལ་བར་འབྱུང་བ་དང་ལྡན་པས་དེའི་དེ་ཡང་གྲུབ་ནས་དེས་དེ་ཇི་ལྟར་དམ་བཅས་པ་ཐམས་ཅད་བསྒྲུབས་ནས་དེ་ལོག་པའི་ལྷ་ཁང་དུ་གྱུར་ཏེ་ལྷ་ཁང་པས་ཀྱང་བྱིན་གྱིས་བརླབས་སོ། །དེ་ནས་ཚོང་པ་འགྲོན་པ་
[165a.7]མང་པོ་དག་ཅིག་ལམ་དེར་ཞུགས་པ་དང་དེར་གོས་དང་། བལ་དང་། ཤིང་བལ་དག་མང་དུ་ཕུལ་ལོ། །དྲུག་སྡེ་དག་སླར་ལོག་པའི་ཚེ་ལྷ་ཁང་དེ་རབ་ཏུ་རྒྱས་པར་མཐོང་ནས་དེ་དག་གིས་སྨྲས་པ། དགའ་བོ་ཉེ་དགའ་བོ་ཤིང་རྟའི་སྲོག་ཤིང་དབང་ཕྱུག་གོས་དང་། བལ་དང་། ཤིང་
[165b]
[165b.1]བལ་དག་རབ་ཏུ་མང་ཤིང་ཕུན་སུམ་ཚོགས་པ་དེ་བཀུར་རོ་ཞེས་དེ་དག་གིས་བླང་བར་བརྩམས་པ་དང་། ལྷ་ཁང་པ་དག་ལྷགས་ཏེ། དེ་དག་གིས་འཕགས་པ་དག་ལྷ་ཁང་འདི་ནི་བདག་ཅག་གི་སྟེང་འདི་ནི་ལས་དང་བྱི་དོར་བདག་ཅག་གིས་བགྱིས་ན་ལྷའི་གོས་རྣམས་ཅིའི་ཕྱིར་ལེན་
[165b.2]ཅིང་དབྲོག །ཁྱེད་ཅག་མ་བྱིན་པར་ལེན་པ་མ་སྤངས་སམ་ཞེས་སྨྲས་པ་དང་། དེ་དག་གིས་བཀྲེན་པ་འདི་ཇི་ལྟར་ཁྱེད་ཀྱི་ལྷ་ཁང་ངེད་ཅག་གིས་ཤིང་རྟ་སྲོག་ཤིང་ཆག་པ་ཞིག་རྟེན་ཐབས་སུ་བཙུགས་ཏེ་བཞག་གོ། །ཞེས་སྨྲས་སོ། །ལྷ་ཁང་པ་དེས་ཀུ་ཆོ་བཏོན་པ་དང་། དེ་ནས་ཉེ་དགའ་
[165b.3]བོ་ཁྲོས་ནས་དེ་རྡོག་པ་གཅིག་བརྒྱབ་ནས་བསྒྱེལ་བར་བྱས་སོ། །དེ་ནས་དེ་སྙེམས་ཤིང་དྲེགས་པ་རྣམས་སྤ་གོང་ནས་འཕགས་པ་ཁྱེད་དམ་གཞན་གྱིས་བྱས་པར་གྱུར་ནས་ཡང་བདག་ཅག་ནི་འདི་ལ་རྟེན་ཅིང་འཚོ་བ་ཡང་འདི་ལ་བལྟས་ན་ཅིའི་ཕྱིར་ཁྱེད་ཀྱིས་འཕགས་པའི་ཆོས་མ་ཡིན་པ་བྱེད་
[165b.4]ཅེས་སྨྲས་པ་དང་། དེ་དག་མ་སྤོབས་ཏེ་ཅང་མི་ཟེར་བར་འདུག་གོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ལོག་པར་ལྟ་བའི་ལྷ་ཁང་ན་གནས་པ་དག་འཕྱ་བ་ནི་ཡུས་ཏེ། དེ་ལྟ་
[165b.5]བས་ན་དགེ་སློང་དག་གིས་ལྷ་ཁང་བདག་པོ་ཡོད་པའི་གོས་ལ་སོགས་པ་བླང་བར་མི་བྱའོ། །དགེ་སློང་དག་གིས་ལྷ་ཁང་བདག་པོ་ཡོད་པའི་གོས་ལ་སོགས་པ་བླངས་ན་འདས་པ་དང་བཅས་པར་འགྱུར་རོ། །ལོག་པའི་ལྷ་ཁང་པ་དད་པ་གཞན་ཞིག་གིས་ཅི་བདེར་སྤྱོད་ཅིག་ཅེས་
[165b.6]སྨྲས་པ་དང་། དགེ་སློང་དེ་དག་ཐེ་ཚོམ་སྐྱེས་ཏེ་མ་བླངས་ནས། བཅོམ་ལྡན་འདས་ཀྱིས་བཀའ་སྩལ་པ། གལ་ཏེ་ཅི་བདེར་བྱས་པ་ནི་བླང་བར་བྱ་སྟེ། དེ་ལ་ཐེ་ཚོམ་དུ་མ་བྱེད་ཅིག །གླེང་གཞི་ནི་མཉན་དུ་ཡོད་པ་ན་སྟེ། བཅོམ་ལྡན་འདས་ཀྱིས་ནད་པ་ལ་སྐུལ་ཅིག་ཅེས་གསུངས་
[165b.7]པ་དང་། ཇི་ཙམ་ཞིག་ན་དགེ་སློང་ཞིག་ན་བར་གྱུར་པ་དེའི་ནད་གཡོག་གིས་ཚེ་དང་ལྡན་པ་དགེ་འདུན་ལ་ཅུང་ཟད་ཅིག་ཕུལ་ཅིག་ཅེས་སྨྲས་པ་དང་། དེས་ཀྱང་བདག་ལ་ཅུང་ཟད་ཙམ་ཡང་མེད་མོད་ཀྱི་ཆོས་གོས་གསུམ་དབུལ་ལོ་ཞེས་སྨྲས་པ་དང་། དེ་ཅང་མི་ཟེར་བར་འདུག་གོ། །དེ་ཆོས་གོས་
[166a]
[166a.1]གསུམ་ཕུལ་ནས་དེ་དག་གིས་བཙོངས་ཏེ་བགོས་སོ། །དགེ་སློང་དེ་ཕྱིར་སོས་ཏེ་ལངས་ནས་ཆོས་གོས་གསུམ་གྱིས་ཕོངས་པར་གྱུར་ཏེ། དེ་ལྟར་གྱུར་པ་བཅོམ་ལྡན་འདས་ལ་དགེ་སློང་དག་གིས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་
[166a.2]སློང་དག་གིས་དགེ་སློང་ལ་དགེ་འདུན་གྱི་ཕྱིར་ཆོས་གོས་གསུམ་མ་བསླང་ཤིག་བསླངས་ན་འདས་པ་དང་བཅས་པར་འགྱུར་རོ། །དགེ་འདུན་གྱིས་ཀྱང་མ་བླང་ཤིག །དེ་སྟེ་བླངས་ན་ཡང་མ་འགེད་ཅིག །བགོས་ན་འདས་པ་དང་བཅས་པར་འགྱུར་རོ། །རྐྱང་པའི་སྒོ་གཉིས་
[166a.3]པའི་མདོའི་ཚིགས་སུ་བཅད་པ་གཉིས་སོ།། །།མདོར་ན། གཉི་ག་ལ་ཡང་གནང་བ་དང་། །རྣམ་པ་ཐ་དད་རྗེས་སུ་གནང་། །སུམ་ཆ་དང་ཡང་དགེ་ཚུལ་དང་། །དགེ་སློབ་མ་དང་དགེ་ཚུལ་མ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་
[166a.4]ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་དྲུག་བཅུ་ཞིག་ལྗོངས་རྒྱུ་བ་སྤྱོད་ཅིང་རི་བྲགས་ཀྱི་གྲོང་ཞིག་ཏུ་ཕྱིན་ནས་དེ་ན་ཁྱིམ་བདག་དད་པ་ཞིག་གནས་པས་དེས་དེ་དག་དེའི་ཁྱིམ་དུ་བཤོས་ལ་སྤྱན་དྲངས་ནས་དེས་དགེ་སློང་རེ་རེ་ཞིང་རས་ཡུག་རེ་རེ་དབུལ་ལོ་སྙམ་དུ་བསམས་
[166a.5]སོ། །དེ་དག་ཟན་ཟ་བ་ལ་ཞུགས་པ་དང་། དགེ་སློང་མ་དྲུག་བཅུ་ཞིག་ཀྱང་ལྗོངས་རྒྱུ་བ་སྤྱོད་ཅིང་རི་བྲགས་ཀྱི་གྲོང་དེར་ཕྱིན་པ་དང་། བསོད་སྙོམས་སློང་བ་ལ་ཞུགས་སོ། །གཞན་ཞིག་གིས་ཁྱིམ་བདག་འདིའི་ཁྱིམ་ན་དགེ་སློང་དག་བཤོས་གསོལ་གྱིས་དེར་བཞུད་ཅིག་ཅེས་
[166a.6]སྨྲས་པ་དང་། དེ་དག་དེར་དོང་སྟེ་དེ་དག་གིས་ཀྱང་ཟན་ཟོས་པ་དང་། དེ་ནས་ཁྱིམ་བདག་དེས་རས་ཡུག་དྲུག་བཅུ་ཞིག་རྒན་རིམས་ཀྱི་མདུན་དུ་བཞག་གོ། །དགེ་སློང་དག་ཇི་ལྟ་བུར་བགོ་བ་མི་ཤེས་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། 
[166a.7]བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་སྡེ་གཉིས་ཀྱིས་འཐོབ་པ་ཡིན་གྱིས། དགེ་འདུན་སྡེ་གཉིས་སུ་གོས་ཤིག །གླེང་གཞི་ནི་མཉན་དུ་ཡོད་པ་ན་སྟེ། མཉན་དུ་ཡོད་པ་ན་ཁྱིམ་བདག་གཞན་ཅིག་གིས་གཙུག་ལག་ཁང་ཞིག་བརྩིགས་ཏེ། དེས་དེའི་ཞལ་
[166b]
[166b.1]བསྲོས་ཏེ། དགེ་འདུན་སྡེ་གཉིས་བཤོས་གསོལ་ནས་རྙེད་པ་ཡང་མང་དུ་ཕུལ་ཏེ་དགེ་སློང་དག་གིས་བགོས་པ་དང་། དགེ་སློང་དག་ངེད་ཅག་ལ་ནི་ཆོས་གོས་གསུམ་དགོས་ཀྱིས། དགེ་ཚུལ་ཕ་དག་གི་སྟོད་གཡོགས་དང་མཐང་གོས་སུ་ཟད་ན། ཇི་ལྟར་བདག་ཅག་དང་
[166b.2]མཉམ་པར་བགོ་ཞེས་འཕྱའོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དང་དགེ་སློང་མ་ནི་སྐལ་བ་མཉམ་པར་བགོས་ཤིག །དགེ་ཚུལ་ཕ་དང་། དགེ་ཚུལ་མ་དང་། དགེ་སློབ་མ་དག་ལ་
[166b.3]ནི་སུམ་ཆ་ཅིག་བྱིན་ཅིག །བཅོམ་ལྡན་འདས་ཀྱིས་དགེ་ཚུལ་ཕ་དག་ལ་སུམ་ཆ་ཅིག་བྱིན་ཅིག་ཅེས་བཀའ་སྩལ་པ་དང་། ཇི་ཙམ་ཞིག་ན་དགེ་ཚུལ་ཕ་གཞན་ཞིག་ལོ་ཉི་ཤུ་ཡང་ཚང་ཞིང་བསྙེན་པར་རྫོགས་པར་ཡང་འདོད་ན་དེ་ལ་དགེ་སློང་གིས་ཚེ་དང་ལྡན་པ་ལོ་ཉི་ཤུ་ཚང་ན་ཅིའི་ཕྱིར་
[166b.4]བསྙེན་པར་རྫོགས་པར་མི་བྱེད་ཅེས་སྨྲས་པ་དང་། དེས་ཀྱང་བཅོམ་ལྡན་འདས་ཀྱིས་ནི་བདག་ཅག་གི་རྙེད་པ་འདི་ལྟ་བུར་བཅས་ན་སྟོད་གཡོགས་དང་མཐང་གོས་སུ་མི་ལྡང་ན་ཆོས་གོས་གསུམ་ལྟ་ཅི་སྨོས། ཇི་ལྟར་བསྙེན་པར་རྫོགས་པར་བྱ་ཞེས་སྨྲས་སོ། །དེ་ལྟར་གྱུར་པ་དགེ་
[166b.5]སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་ཚུལ་ཕ་བསྙེན་པར་རྫོགས་པར་འདོད་པ་དང་། དགེ་སློབ་མ་ལ་སུམ་གཉིས་བྱིན་ཅིག །དགེ་ཚུལ་ཕ་དང་དགེ་ཚུལ་མ་གཞན་ནི་སྐལ་བ་སུམ་ཆར་ཟད་དོ། །རྐྱང་པའི་སྒོ་གཉིས་ཀྱི་
[166b.6]མདོའི་ཚིགས་སུ་བཅད་པ་གསུམ་པའོ།། །།མདོར་ན། ཀོ་ས་ལ་ན་དྲུག་བཅུ་དང་། །བརྒྱ་ཕྲག་ཕྱེད་དང་བཅུ་གསུམ་དང་། །སྒྲ་ཅན་ཟིན་དང་དཔལ་སྦེད་དང་། །གཙུག་ལག་ཁང་དང་མཆོད་རྟེན་དེ་བཞིན་ཏེ། །གདུགས་དང་བྲིས་པ་དེ་བཞིན་སྦྱར། །ཟན་ལ་མགྲོན་དུ་བོས་
[166b.7]པའོ། །སངས་རྒྱས་བཅོམ་ལྡན་འདས་ཀོ་ས་ལར་ལྗོངས་རྒྱུ་ཞིང་སྤྱོད་པ་ན་རི་བྲགས་ཀྱི་གྲོང་གཞན་ཞིག་ཏུ་བྱོན་ནས་རི་བྲགས་ཀྱི་གྲོང་དེ་ན་ཁྱིམ་བདག་ཅིག་གནས་པས་བཅོམ་ལྡན་འདས་ཉན་ཐོས་ཀྱི་དགེ་འདུན་དུ་བཅས་པར་ཁྱིམ་དུ་བཤོས་ལ་སྤྱན་དྲངས་སོ། །དགེ་སློང་མ་དྲུག་བཅུ་
[167a]
[167a.1]ཞིག་ལྗོངས་རྒྱུ་བ་སྤྱོད་པ་ན་རི་བྲགས་ཀྱི་གྲོང་དེར་ཕྱིན་ནས་དེ་དག་ཀྱང་དེར་ཟན་ཟོས་པ་དང་། བཅོམ་ལྡན་འདས་འཁོར་བརྒྱ་ཕྲག་ཕྱེད་དང་བཅུ་གསུམ་དང་ལྷན་ཅིག་ཏུ་བཤོས་གསོལ་ནས། ཁྱིམ་བདག་དེས་རས་ཡུག་བརྒྱ་ཕྲག་ཕྱེད་དང་བཅུ་གསུམ་ཞིག་རྒན་
[167a.2]རིམས་ཀྱི་མདུན་དུ་བཞག་གོ། །དགེ་སློང་དག་གིས་ཇི་ལྟར་བགོ་བ་མི་ཤེས་ནས་དགེ་སློང་མ་དག་གིས་དེ་ལ་གཞན་བྱར་ཅི་ཡོད། སྔོན་ཡང་དགེ་འདུན་སྡེ་གཉིས་བཤོས་གསོལ་བ་ལས་བདག་ཅག་གིས་རྙེད་པའི་ཕྱེད་ཐོབ་ན་ད་ཡང་བདག་ཅག་ལ་རྙེད་པའི་ཕྱེད་བྱིན་ཅིག་ཅེས་སྨྲས་
[167a.3]སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། གང་དུ་དགེ་སློང་མ་མང་ལ་དགེ་སློང་ཕ་ཉུང་ན་དེར་རྙེད་པ་དགེ་འདུན་གཉི་གར་བགོས་ཤིག །གང་ན་དགེ་སློང་ཕ་མང་ལ་དགེ་སློང་མ་ཉུང་ན་དེར་མགོ་གྲངས་
[167a.4]བཞིན་དུ་བགོས་ཤིག །གླེང་གཞི་ནི་མཉན་དུ་ཡོད་པ་ན་སྟེ། ཁྱིམ་བདག་ཅིག་གིས་སངས་རྒྱས་ལ་སོགས་པ་དགེ་སློང་གི་དགེ་འདུན་དག་བཤོས་ལ་སྤྱན་དྲངས་སོ། །དགེ་སློང་གི་དགེ་འདུན་དག་ནི་དོང་། བཅོམ་ལྡན་འདས་ནི་གཙུག་ལག་ཁང་ན་བཞུགས་ཏེ་བཤོས་ཚུར་
[167a.5]མནོས་སོ། །རྣམ་པ་ལྔའི་ཕྱིར་སངས་རྒྱས་བཅོམ་ལྡན་འདས་གཙུག་ལག་ཁང་ན་བཞུགས་ཤིང་བཤོས་མནོས་ཏེ་གསོལ་ལོ། །ལྔ་གང་ཞེ་ན། ལྷ་རྣམས་ལ་ཆོས་འཆད་པར་བཞེད་པ་ཡིན། ནད་པ་དག་གཟིགས་པར་བཞེད་པ་ཡིན། མལ་སྟན་དག་གཟིགས་པར་
[167a.6]བཞེད་པ་ཡིན། ནང་དུ་ཡང་དག་འཇོག་ལ་འཇུག་པར་བཞེད་པ་ཡིན། ཉན་ཐོས་རྣམས་ཀྱི་འདུལ་བ་ལ་བསླབ་པའི་གནས་འཆའ་བར་བཞེད་པ་ཡིན་ནོ། །དོན་འདི་ནི་བཅོམ་ལྡན་འདས་ཀྱིས་ཉན་ཐོས་རྣམས་ཀྱི་འདུལ་བ་ལ་བསླབ་པའི་གནས་བཅའ་བར་བཞེད་པའི་ཕྱིར་གཙུག་
[167a.7]ལག་ཁང་ན་བཞུགས་ཤིང་བཤོས་མནོས་ཏེ་གསོལ་ལོ། །ཁྱིམ་བདག་དེ་རྒན་པ་དག་ལ་མངོན་པར་དད་ནས་དེར་རྒན་རིམས་སུ་མར་དང་། མར་ལས་བཙོས་པའི་བཅའ་བ་རྣམས་བྲིམས། བར་མ་དག་ལ་ནི་འབྲུ་མར་དང་འབྲུ་མར་ལས་བཙོས་པའི་བཅའ་བ་དག་བྲིམས། 
[167b]
[167b.1]གཞོན་ནུ་ལ་ནི་འབྲུ་མར་གྱི་ཚིགས་མ་དག་བྲིམས་སོ། །དེའི་ཚེ་ན་ཚེ་དང་ལྡན་པ་སྒྲ་ཅན་ཟིན་བཅོམ་ལྡན་འདས་ཀྱི་བཤོས་མནོས་ཏེ། དེས་བཅོམ་ལྡན་འདས་ཀྱི་བཤོས་མནོས་ནས་འོངས་པ་དང་། བཅོམ་ལྡན་འདས་ཀྱིས་སྒྲ་ཅན་ཟིན་ལ་དགེ་སློང་གི་དགེ་འདུན་བསོད་
[167b.2]པའི་ཟས་ཀྱིས་ཚིམ་པར་བྱས་སམ་ཞེས་སྨྲས་པ་དང་། དེས་གསོལ་པ། བཙུན་པ་རྒན་པའི་རྣམས་ཚིམ་མོ། །སྒྲ་ཅན་ཟིན་ཁྱོད་ཅིའི་ཕྱིར་རིད་ཅིང་ཉམ་ཆུང་ཞིང་དེ་སྐད་ཟེར་བ་སྨྲོས་ཤིག །དེས་ཚིགས་སུ་བཅད་དེ་སྨྲས་པ། འབྲུ་མར་གྱིས་ནི་མཐུར་འགྱུར་ཏེ། །མར་
[167b.3]གྱིས་ཀྱང་ནི་མདངས་སུ་འགྱུར། །འབྲུ་མར་ཚིགས་ཀྱི་ཚོད་མས་ནི། །མདངས་མ་མཆིས་ན་སྟོབས་ལྟ་ཞིག །བཅོམ་ལྡན་འདས་ཀྱིས་བཀའ་སྩལ་པ། སྒྲ་ཅན་ཟིན་ཅི་ཡིན་པ་དེ་སྨྲོས་ཤིག །དེས་དེ་ལྟར་གྱུར་པ་བཅོམ་ལྡན་འདས་ལ་ཞིབ་མོར་གསོལ་ཏོ། །བཅོམ་
[167b.4]ལྡན་འདས་ཀྱིས་སྒྲ་ཅན་ཟིན་ལ་དེ་ན་གནས་བརྟན་སུ་ཞིག་འདུག་ཅེས་བཀའ་སྩལ་པ་དང་། བཅོམ་ལྡན་འདས་མཁན་པོ་མཆིས་སོ། །སྒྲ་ཅན་ཟིན་ལ་དགེ་སློང་ཤཱ་རིའི་བུས་ནི་འོག་མ་དག་མ་བརྟགས་པས་ན་ངན་དུ་ཟོས་པ་ཡིན་ནོ། །དེ་ལྟ་བུ་བྱུང་བའི་ཕྱིར་བཅོམ་ལྡན་
[167b.5]འདས་ཀྱིས་དགེ་སློང་གི་དགེ་འདུན་དག་བསྡུས་ནས། དགེ་སློང་གི་དགེ་འདུན་གྱི་མདུན་དུ་གདན་བཏིང་བ་ལ་བཞུགས་ཏེ། ཉན་ཐོས་རྣམས་ཀྱི་འདུལ་བ་ལ་བསླབ་པའི་གནས་བཅའ་བའི་ཕྱིར་དགེ་སློང་དང་དགེ་འདུན་གྱི་གནས་བརྟན་དགེ་སློང་གིས་མཚུངས་པར་སྤྱད་པའི་
[167b.6]ཆོས་ངས་བཅའ་སྟེ། དགེ་འདུན་གྱི་གནས་བརྟན་དགེ་སློང་གིས་ཟན་འབྲིམ་པའི་ཚེ་སྙོམས་པར་བྲིམས་ཤིག་ཅེས་བསྒོ་ཤིག་དེས་ཚོད་མ་སྣ་རེ་རེ་ལའང་སྨྲས་པ་དང་། བཅོམ་ལྡན་འདས་ཀྱིས་བཀའ་སྩལ་པ། ལན་ཚྭའམ་དང་པོར་གང་བྲིམས་པ་དེའི་ཚེ་སྨྲོས་ཤིག ། 
[167b.7]ཐམས་ཅད་ལ་ནི་མ་ཡིན་ནོ། །དགེ་འདུན་གྱི་གནས་བརྟན་དགེ་སློང་གིས་ཇི་ལྟ་བུར་མཚུངས་པར་སྤྱད་པའི་ཆོས་བཞིན་མ་བྱས་ན་འདས་པ་དང་བཅས་པར་འགྱུར་རོ། །ཚེ་དང་ལྡན་པ་ཤཱ་རིའི་བུས་བཅོམ་ལྡན་འདས་ཀྱིས་བདག་གིས་ཟན་ཟོས་པ་སྨད་དོ་ཞེས་ཐོས་ནས། དེས་
[168a]
[168a.1]བདག་གིས་ཟན་ཟོས་པ་སྟོན་པས་སྨད་ན་འདི་ལྟར་འདུག་པའི་མི་རིགས་སོ་ཞེས་བསམས་ནས་དེས་སྐྱུགས་ཏེ་བཏང་ངོ་། །དགེ་སློང་དག་ཐེ་ཚོམ་སྐྱེས་ནས་ཐེ་ཚོམ་ཐམས་ཅད་གཅོད་པ་སངས་རྒྱས་བཅོམ་ལྡན་འདས་ལ་ཞུས་པ། བཙུན་པ་བཅོམ་ལྡན་
[168a.2]འདས་ཀྱིས་ཚེ་དང་ལྡན་པ་ཤཱ་རིའི་བུ་ལ་ཟན་ཟོས་པ་སྨད་པ་དང་། དེས་སླར་སྐྱུགས་པ་ལ་གཟིགས་སུ་གསོལ། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་འདི་འབའ་ཞིག་མ་ཡིན་གྱི་སྔོན་འདས་པའི་དུས་ན་ཡང་ངས་དེ་ལ་ཟན་ཟོས་པ་སྨད་པ་དང་། དེའི་ཕྱིར་
[168a.3]སྐྱུགས་སོ། །དགེ་སློང་དག་ཉོན་ཅིག །སྔོན་བྱུང་བ་ནི་གྲོང་ཁྱེར་གཞན་ཞིག་ན་མང་པོ་འཆད་པའི་བྲམ་ཟེ་ཞིག་གནས་ཏེ། དེ་བྲམ་ཟེའི་བུ་དང་ལྷན་ཅིག་ཏུ་ལྗོངས་རྒྱུ་ཞིང་སྤྱོད་པ་ན་རི་བྲགས་ཀྱི་གྲོང་ཞིག་ཏུ་ཕྱིན་ནས་དེ་རྫིང་ཞིག་གི་འགྲམ་དུ་བྲམ་ཟེ་དེས་བྲམ་ཟེའི་བུ་དེར་བཞག་ནས་ཅུང་
[168a.4]ཟད་ཅིག་སྡོད། ང་གྲོང་དུ་ཕྱེ་ལ་སོགས་པ་བསླངས་ཏེ་སླར་འོང་ངོ་། །དེ་དེ་ན་འདུག་པ་དང་། ཁྱི་ཤ་ཅན་ཞིག་རྫིང་དུ་ཆུ་གྲོག་འཐུང་དུ་འོངས་སོ། །དེ་ལ་བྲམ་ཟེའི་བུས་ཀྱེ་སྐྱེས་བུ་བདག་ཀྱང་ཆུ་གྲོག་ཅིག་གསོལ་ཅིག་ཅེས་སྨྲས་སོ། །དེས་ཀྱང་ལོ་མ་ལ་སྣོད་དྲུབས་ཤིག་ཅེས་སྨྲས་
[168a.5]པ་དང་། དེས་སྣོད་དྲུབས་སོ། །དེས་དེ་ལ་ཁྱིའི་པགས་པ་ལས་བྱས་པའི་སྒྱེའུའི་ནང་ནས་བྱུང་བའི་ཕྱེ་བྱིན་ནོ། །དེ་སྣུམ་པ་དང་བྲམ་ཟེའི་བུས་ཕྱེ་འདི་སྣུམ་ན་ཅི་ཞིག་ཅེས་དྲིས་པ་དང་། འདི་ནི་པགས་པ་ལས་སྒྱེའུ་བྱས་པའི་མཐུ་སྟེ། དེས་སྒྱེའུ་དག་ཅི་ལས་བྱས་པ་ཞིབ་མོར་བྱས་ན། 
[168a.6]བྲམ་ཟེའི་བུ་དེས་མ་གོའོ། །བྲམ་ཟེ་དེ་སླར་འོངས་ནས་དེས་བྲམ་ཟེའི་བུ་ཁྱོད་སོང་ལ་ཆུ་གྲོག་རྒྱུ་སློངས་ཤིག་ཅེས་སྨྲས་པ་དང་། དེས་ཆུ་གྲོག་འཚལ་ལགས་སོ་ཞེས་སྨྲས་སོ། །སུས་བྱིན་མི་ཕ་བིས་བྱིན་ནོ། །དེས་ཕ་བི་ནི་ཁྱི་ཤ་ཅན་ཏེ། དེས་ཁྱོད་ལ་ཕྱེ་བྱིན་ན་དེ་ཁྱོད་ཀྱིས་སྡིག་
[168a.7]པར་གྱུར་ཏོ་ཞེས་སྨྲས་ནས། དེས་དེ་ལ་རབ་ཏུ་སྨད་པ་དང་། དེས་ཟོས་པ་སླར་སྐྱུགས་སོ། །དགེ་སློང་དག་མི་ཤེས་སམ། གང་མང་པོ་འཆད་པའི་བྲམ་ཟེ་དེ་ནི་ད་ལྟར་གྱི་ང་ཉིད་ཡིན་ནོ། །དེའི་ཚེ་དེའི་དུས་ན་བྲམ་ཟེའི་བུ་དེ་ནི་ད་ལྟར་གྱི་དགེ་སློང་ཤཱ་རིའི་བུ་སྟེ། དེའི་ཚེ་ན་
[168b]
[168b.1]ཡང་ངས་ཟས་ཟོས་པ་ལ་རབ་ཏུ་སྨད་ནས་དེས་སྐྱུགས་སོ། །ད་འདིར་ཡང་ངས་ཟོས་པ་ལ་རབ་ཏུ་སྨད་ནས་འདིར་ཡང་སྐྱུགས་པར་གྱུར་ཏོ། །གླེང་གཞི་ནི་རྒྱལ་པོའི་ཁབ་ན་སྟེ། དེའི་ཚེ་ན་རྒྱལ་པོའི་ཁབ་ཀྱི་གྲོང་ཁྱེར་ན་ཁྱིམ་བདག་མེ་སྐྱེས་ཀྱི་སྲིང་མོའི་ཁྱོ་གཅེར་བུ་པའི་དགེ་
[168b.2]བསྙེན་དཔལ་སྦེད་ཅེས་བྱ་བ་ཞིག་འདུག་སྟེ། ཁྱིམ་བདག་མེ་སྐྱེས་དད་པ་དེས་འདི་སྙམ་དུ་དཔལ་སྦེད་འདི་དགེ་འདུན་དག་ལ་ཡོན་འབུལ་དུ་བསྐུལ་ལོ་སྙམ་བསམས་ནས། དེས་དེ་ལ་དཔལ་སྦེད་དགེ་འདུན་དག་ལ་མཆོད་པ་དང་། ཡོན་ཕུལ་ཅིག་དང་ཁྱོད་ཀྱི་བསོད་ནམས་སུ་
[168b.3]འགྱུར་རོ་ཞེས་སྨྲས་སོ། །དཔལ་སྦེད་ཀྱིས་སྨྲས་པ། ངས་ཀྱང་དགེ་འདུན་དག་ལ་མཆོད་ཅིང་ཡོན་དབུལ་བར་བྱ། ཁྱོད་ཀྱིས་ཀྱང་གང་པོ་ལ་སོགས་ཏེ་རབ་ཏུ་བྱུང་བའི་དགེ་འདུན་དག་ལ་མཆོད་ཅིང་བཤོས་གསོལ་ཅིག །མེ་སྐྱེས་ཀྱིས་འདི་སྙམ་དུ་བསམས་པ། དེ་སྟེ་ཁས་
[168b.4]མ་བླངས་ན་དཔལ་སྦེད་ཀྱིས་ཀྱང་དགེ་འདུན་ལ་མཆོད་པའི་བར་ཆད་དུ་འགྱུར་ན། སེམས་ཅན་ཐམས་ཅད་ལ་སྦྱིན་པ་ལྟ་ཉེས་པ་མེད་ཀྱིས་གཅེར་བུ་པའི་དགེ་འདུན་དག་ཟས་བྱིན་ཏེ་བདག་གིས་དེས་དགེ་འདུན་ལ་མཆོད་ཅིང་ཡོན་འབུལ་བའི་བར་ཆད་མི་བྱའོ་སྙམ་དུ་བསམས་ནས་
[168b.5]དེས་ཟས་སྦྱིན་ནོ་ཞེས་ཁས་བླངས་ནས་དཔལ་སྦེད་ཀྱིས་འདི་སྙམ་དུ་བདག་གིས་དང་པོར་སངས་རྒྱས་ལ་སོགས་ཏེ་དགེ་སློང་གི་དགེ་འདུན་དག་སྔར་བཤོས་གསོལ་ན་ནི་མེ་སྐྱེས་ཀྱིས་ཕྱིས་ཟན་མི་སྦྱིན་གྱིས་གང་པོ་ལ་སོགས་ཏེ་རབ་ཏུ་བྱུང་བའི་དགེ་འདུན་དག་བཤོས་སྔར་གསོལ་པ་
[168b.6]དང་། ངས་ཕྱིས་ཟས་སྦྱིན་ནོ་སྙམ་བསམས་ནས། མེ་སྐྱེས་ལ་འདི་སྐད་ཅེས་སྨྲས་སོ། །མེ་སྐྱེས་ཁྱོད་ཀྱིས་དང་པོ་ཟན་བྱིན་ཅིག་དང་། ངས་ཀྱང་ཕྱིས་དགེ་སྦྱོང་གཽ་ཏ་མ་དང་ཉན་ཐོས་ཀྱི་དགེ་འདུན་དག་ལ་ཟན་སྦྱིན་ནོ། །དེས་ཀྱང་ཁས་བླངས་ནས་དེ་ནས་ཁྱིམ་བདག་
[168b.7]མེ་སྐྱེས་ཀྱིས་གང་པོ་དག་གང་ན་འདུག་པ་དེར་ཕྱིན་ནས་གང་པོ་དང་ལྷན་ཅིག་རབ་ཏུ་དགའ་ཞིང་མགུ་བའི་གཏམ་སྣ་ཚོགས་དག་བྱས་ནས་ཕྱོགས་གཅིག་ཏུ་འདུག་གོ། །ཕྱོགས་གཅིག་ཏུ་འདུག་ནས་ཁྱིམ་བདག་མེ་སྐྱེས་ཀྱིས་གང་པོ་ལ་འདི་སྐད་ཅེས་སྨྲས་སོ། །གང་པོ་
[169a]
[169a.1]ཁྱོད་སང་བདག་གི་ཁྱིམ་དུ་གཅེར་བུ་པ་མང་པོ་དང་། དགེ་འདུན་དང་ལྷན་ཅིག་ཏུ་བཤོས་གསོལ་གྱིས་ཁས་ལོང་ཤིག །གང་པོས་བསམས་པ། ཁྱིམ་བདག་འདི་ནི་གོར་མ་ཆག་པར་དགེ་སྦྱོང་གཽ་ཏ་མ་ལ་སུན་པར་གྱུར་ནས་བདག་ཅག་ལ་རབ་ཏུ་
[169a.2]དད་པར་གྱུར་ཏེ་དེ་ནི་བདག་ཅག་གི་རྙེད་པ་རབ་ཏུ་རྙེད་པ་སྟེ། གང་པོ་བདག་ཅག་གི་དགེ་འདུན་གྱི་རིགས་ལ་རབ་ཏུ་དད་པར་གྱུར་ཏོ་སྙམ་ནས་དེས་ཁས་བླངས་སོ། །དེ་ནས་ཁྱིམ་བདག་མེ་སྐྱེས་དེ་དག་སྤྱན་དྲངས་ནས་སོང་ངོ་། །དེ་ནས་ཁྱིམ་བདག་མེ་སྐྱེས་ཀྱིས་དེའི་ནུབ་མོ་
[169a.3]རབ་ཏུ་བསོད་པའི་བཅའ་བ་དང་བཟའ་བའི་ཁ་ཟས་དག་སྦྱར་ནས། ནང་པར་སྔར་ལངས་ཏེ་ལངས་ནས་སྟན་བཏིང་། རིལ་བ་དག་ཆུས་བཀང་སྟེ་བཞག་ནས་གང་པོ་དག་ལ་སྤྱན་འདྲེན་པའི་དུས་གསོལ་པ། ཀྱེ་གང་པོ་བཤོས་རྣམས་བཤམས་ཀྱིས་དུས་མཁྱེན་པར་མཛོད་
[169a.4]ཅིག །དེ་དག་དོང་བ་དང་། དཔལ་སྦེད་ཀྱིས་དེའི་གནས་སུ་འོངས་ཏེ་སྨྲས་པ། འཕགས་པ་གང་པོ་དགེ་སྦྱོང་གཽ་ཏ་མ་ནི་ཁྱིམ་བདག་གི་ཁྱིམ་དུ་བཞུད་དེ་དེ་ནང་དུ་བཞུད་ཀར་སྒོའི་ཐེམ་པ་ལ་ཞབས་བཞག་ནས་འཛུམ་པ་སྟོན་ཏེ། དེ་ནས་ཉན་ཐོས་ཀུན་དགའ་བོ་ཞེས་བྱ་བས་སྟོད་
[169a.5]གཡོགས་ཕྱོགས་གཅིག་ཏུ་གཟར། པུས་མོ་གཡས་པའི་ལྷ་ང་ས་ལ་བཙུགས་ཏེ་ཐལ་མོ་སྦྱར་ནས་དེ་བཞིན་གཤེགས་པ་དང་དེ་བཞིན་གཤེགས་པའི་ཉན་ཐོས་དག་ནི་རྒྱུ་མ་མཆིས་རྐྱེན་མ་མཆིས་པར་འཛུམ་པ་མི་མཛད་ན། བཙུན་པ་ཅིའི་རྒྱུ་ཅིའི་རྐྱེན་གྱིས་འཛུམ་པ་མཛད་
[169a.6]ཅེས་ཞུས་པ་དང་། དེས་ཀྱང་ཀུན་དགའ་བོ་དེ་དེ་བཞིན་ནོ། །དེ་དེ་བཞིན་ཏེ། ཀུན་དགའ་བོ་དེ་བཞིན་གཤེགས་པ་དང་དེ་བཞིན་གཤེགས་པའི་ཉན་ཐོས་དག་ནི་རྒྱུ་མེད་རྐྱེན་མེད་པར་འཛུམ་པ་སྟོན་པར་མི་མཛད་དེ། དེ་ཇི་ལྟ་བུར་དགོངས་པ་བཞིན་ལུང་བསྟན་ཏོ་ཞེས་སྨྲས་
[169a.7]ནས། དེ་ལ་སྐྱེ་བོ་མང་པོ་དག་ཀྱང་རབ་ཏུ་དད་པར་གྱུར་གྱིས་ཁྱོད་ཀྱིས་ཀྱང་ཁྱིམ་བདག་མེ་སྐྱེས་ཀྱི་ཁྱིམ་དུ་འགྲོ་བའི་ཚེ་དེ་ལྟར་བྱ་བའི་རིགས་སོ། །འོན་ཀྱང་སྐྱེ་བོ་མང་པོ་དག་རབ་ཏུ་དད་པར་འགྱུར་རོ། །དེས་ཁས་བླངས་སོ། །དེ་ནས་གང་པོ་གཅེར་བུ་པ་མང་པོས་བསྐོར་ནས་
[169b]
[169b.1]ཁྱིམ་བདག་མེ་སྐྱེས་ཀྱི་ཁྱིམ་དུ་ཕྱིན་པ་དང་། ཁྱིམ་བདག་མེ་སྐྱེས་ཀྱི་སྒོའི་ཐེམ་པ་ལ་རྐང་པ་བཞག་སྟེ་རྟ་གད་དུ་བགད་པ་དང་། དེའི་ནང་ནས་གཅེར་བུ་པ་གཅིག་ཅིག་གིས་རྐང་པ་ལ་བཏུད་དེ་བཅོམ་ལྡན་འདས་སྐྱེས་བུ་དམ་པ་ཁྱོད་ལྟ་བུ་རྒྱུ་མེད་རྐྱེན་མེད་པར་འཛུམ་པ་མི་མཛད་དོ་ཞེས་དྲིས་
[169b.2]པ་དང་། ཀྱེ་ཆུ་བོ་དྲེགས་བྲལ་གྱི་འགྲམ་ན་སྤྲེའུ་ཕོ་ཞིག་གིས་སྤྲེའུ་མོ་ཞིག་མཐོང་ནས་དེ་ལ་སེམས་རབ་ཏུ་ཆགས་ཏེ་སྤྲེའུ་མོ་དེ་ལ་རྒལ་ལོ་སྙམ་ནས་བརྒྱུགས་པ་དང་གྲེད་དེ་ཤིང་གི་རྩེ་མོ་ནས་རྡེག་འཆོས་ནས་དུས་འདས་སོ། །དེའི་ཚེ་ང་འདི་སྙམ་དུ་སེམས་ཏེ། སེམས་ཅན་འདི་ནི་འདོད་
[169b.3]པའི་རྒྱུས་སྡུག་བསྔལ་བ་ཆེར་གྱུར་ཏོ་སྙམ་མོ། །དེ་སྐད་དུ་ཁ་ནས་བྱུང་མ་ཐག་ཏུ་ཁྱིམ་བདག་མེ་སྐྱེས་ཀྱིས་ཐོས་ནས་དེས་བསམས་པ། བུ་ཟན་མོའི་བུ་གང་པོ་ནི་ཁབ་འཚོང་བ་སླར་ཁབ་རྡུང་བའི་ཁྱིམ་དུ་ཁབ་འཚོང་བར་སེམས་པ་བཞིན་ཏེ། ཇི་ནས་འདི་ལ་ཀྱལ་ཀ་ཞིག་བྱའོ་སྙམ་ནས་
[169b.4]དེ་དག་དབྱུག་གུ་ཅན་མང་པོ་ཐམས་ཅད་བདེ་བར་འདུག་པ་དང་། ཁྱིམ་བདག་དེས་གཙང་ཞིང་བསོད་པའི་བཅའ་བ་དང་བཟའ་བས་ཕོར་པ་བཀང་ནས་སྟེང་དུ་ཚོད་མ་བླུགས་ཏེ་བྱིན་ནོ། །གང་པོ་གཅིག་པོ་ལ་ནི་ཕོར་པའི་ཞབས་སུ་ཚོད་མ་བླུགས་ནས་སྟེང་དུ་འབྲས་ཆན་གྱིས་གཡོགས་ཏེ་བྱིན་
[169b.5]ནོ། །གཅེར་བུ་པ་ཕལ་དག་ཟ་ཞིང་འདུག་པ་དང་གང་པོས་བསམས་པ། གོར་མ་ཆག་པར་དེས་ནི་ང་ལ་སྟོན་པར་དམིགས་ཏེ། དེས་ཚོད་མ་ཞིམ་པོ་དང་ཁ་ཟས་བཟང་པོ་སྦྱིན་པར་བསམས་སོ་སྙམ་ནས་ཇི་ཙམ་ཚོད་མ་བྲིམས་ཟིན་པ་དང་། དེས་བསམས་པ། དེ་ནི་བྲེལ་བས་
[169b.6]བརྗེད་ཀྱིས་བདག་གིས་བསྐུལ་ལོ་སྙམ་ནས་དེས་བོས་ནས་ཁྱིམ་བདག་ང་ལ་ནི་འབྲས་ཆན་འབའ་ཞིག་འོངས་ཀྱིས་ཚོད་མ་ནི་མེད་དོ་ཞེས་སྨྲས་པ་དང་། དེས་སླར་ཚིགས་སུ་བཅད་དེ་སྨྲས་པ། མི་མཐོང་བ་ནི་མཐོང་བར་བྱེད། །མཐོང་བར་བྱ་བ་མི་མཐོང་སྟེ། །དྲེགས་བྲལ་འགྲམ་
[169b.7]གྱི་སྤྲེའུ་མཐོང་ལ། །ཕོར་བུའི་ནང་གི་ཚོད་མ་མིན། །གང་པོ་ཡང་དེའི་གདོང་བལྟས་པ་དང་། དེས་ཕོར་བུའི་ཞབས་ན་ཚོད་མ་འདུག་པ་བསྟན་ཏེ། གང་པོ་ཁྱོད་ཀྱིས་ཆུ་བོ་དྲེགས་བྲལ་གྱི་འགྲམ་ན་སྤྲེའུ་འདུག་པ་ནི་མཐོང་། ཕོར་བུའི་ནང་ན་ཚོད་མ་འདུག་པ་ནི་མ་མཐོང་ངོ་ཞེས་སྨྲས་
[170a]
[170a.1]པ་དང་། དེས་བསམས་པ། འདིས་བདག་སྐྱེངས་པར་བྱས་ཀྱིས་ཅི་ནས་ཀྱང་འཇིག་རྟེན་འདི་ནས་ཕ་རོལ་གཉི་གར་ཕན་པར་མི་འགྱུར་བ་དེ་ལྟར་སྦྱིན་པའི་ཡོན་ཏན་བརྗོད་དོ་སྙམ་དུ་བསམས་པ་དང་མེ་སྐྱེས་ཀྱིས་དེ་སྐྱེངས་པར་ཤེས་ནས་སྦྱིན་པའི་ཡོན་ཏན་བརྗོད་པའི་
[170a.2]ཚེ་དེའི་མདུན་དུ་མ་འདུག་གོ། །དེས་ཟན་ཟོས་ནས་སྦྱིན་པའི་ཡོན་ཏན་བཀླགས་པ། སྦྱིན་བདག་གིས་ནི་སྦྱིན་པའི་དུས། །དགེ་སྦྱོང་གཞན་ནི་ཟ་བའི་དུས། །ལྷག་མ་གཞན་ལ་འོང་བའི་དུས། །བསོད་ནམས་མི་དགེ་ཡོད་མ་ཡིན། །སྒོ་བ་ཞིག་འདུག་པ་དེས་སྦྱིན་པའི་ཡོན་ཏན་
[170a.3]བརྗོད་པ་ལ་ཉན་ཉན་ཏེ་ཐོས་ནས་ཁྲོས་པ་འདི་འདྲ་བའི་སྡིག་ཅན་ཟས་ཟོས་ལ་བསྲུང་ཡང་མི་ནུས་ཏེ། འདི་འདྲ་བའི་སྦྱིན་པའི་ཡོན་ཏན་ལྟ་ག་ལ་སྲིད་ཀྱིས་བུ་ཟན་མོའི་བུ་འདི་ལ་ཀྱལ་ཀ་ཞིག་བྱའོ་སྙམ་ནས་དེས་འབྲས་ཁུ་བུམ་པ་གང་སྒོ་དྲུང་དུ་ཕོའོ། །སྒོ་གཏན་གྱི་གདང་ཕྱེད་ཙམ་དྲངས་
[170a.4]ཏེ་བཞག་པ་དང་གཅེར་བུ་པ་དེ་ཕྱིར་བྱུང་བ་དང་འབྲས་ཁུ་ལས་གྲེད་དེ་ཀླད་པ་སྒོ་གཏན་ལ་ཕོག་ནས་ཁྲག་བྱུང་ངོ་། །དེ་ནས་སྒོ་བ་དེས་མཐོང་སྟེ། ཚིགས་སུ་བཅད་དེ་སྨྲས་པ། སྒོ་གཏན་ཕྱུང་བའི་དུས་ལ་བབ། །འབྲས་ཁུ་ཕོ་བའི་དུས་བབ་པས། །མགོ་བོ་སྣད་པའི་དུས་ཡིན་གྱིས། །
[170a.5]དགེ་དང་མི་དགེའི་དུས་མེད་དོ། །དེ་ཀླད་པ་ལ་ཁྲག་ཟག་བཞིན་དུ་ཁྱིམ་བདག་དཔལ་སྦེད་གང་ན་བ་དེར་སོང་སྟེ་དྲུང་དུ་ཕྱིན་པ་དང་། དཔལ་སྦེད་ཀྱིས་མཐོང་ནས་བཙུན་པ་གང་པོ་ཅི་ཉེས་ཞེས་དྲིས་པ་དང་། དེས་སྨྲས་པ། མེ་སྐྱེས་ཀྱིས་འདི་འདྲ་བར་གནོད་པ་བྱས་སོ། །
[170a.6]དཔལ་སྦེད་ཀྱིས་སྨྲས་པ་དང་། ཁྱོད་ནི་གསོན་པོར་ཐར་གྱིས་སྡོད་ཅིག་དང་། ཅི་ནས་འདི་ལྟར་དགེ་སྦྱོང་གཽ་ཏ་མ་ཉན་ཐོས་ཀྱི་དགེ་འདུན་དང་བཅས་པར་ཁོ་བོའི་ཁྱིམ་ནས་གསོན་བཞིན་དུ་ཕྱིར་མི་འབྱུང་བར་བྱས་མི་དགར་མ་བྱེད་ཅིག །དཔལ་སྦེད་ཀྱིས་བསམས་པ། འདིའི་དགྲ་
[170a.7]ལ་ལན་གླན་གྱིས་སྤྱན་འདྲེན་དུ་འགྲོའོ། །དེ་སྟེ་དགེ་སྦྱོང་གཽ་ཏ་མ་དེ་ཐམས་ཅད་མཁྱེན་པ་ཡིན་ན་ནི་མགྲོན་དུ་བོས་ཀྱང་ཁས་ལེན་དུ་མི་བཏུབ་བོ། །དེ་སྟེ་ཐམས་ཅད་མཁྱེན་པ་མ་ཡིན་ན་ནི་ཁས་ལེན་ཏོ་སྙམ་དུ་བསམས་ནས། བཅོམ་ལྡན་འདས་ག་ལ་བ་དེར་སོང་སྟེ་ཕྱིན་པ་
[170b]
[170b.1]དང་། བཅོམ་ལྡན་འདས་དང་ལྷན་ཅིག་ཏུ་དགའ་བའི་གཏམ་སྣ་ཚོགས་བྱས་ནས་ཕྱོགས་གཅིག་ཏུ་འདུག་གོ། །ཕྱོགས་གཅིག་ཏུ་འདུག་ནས་ཁྱིམ་བདག་དཔལ་སྦེད་ཀྱིས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །ཀྱེ་གཽ་ཏ་མ་སང་བདག་གི་ཁྱིམ་དུ་དགེ་སློང་གི་
[170b.2]དགེ་འདུན་དང་ལྷན་ཅིག་བཤོས་ལ་གཤེགས་པར་ཞལ་གྱིས་བཞེས་ཤིག་ཅེས་སྤྱན་དྲངས་པ་དང་། བཅོམ་ལྡན་འདས་ཀྱིས་དགོངས་པ། གང་གིས་ང་ལས་བདེན་པ་མཐོང་བར་འགྱུར་བ་དེ་འདི་ལྟར་བྱེད་དོ། །དེ་སྟེ་ངས་ཁས་མ་བླངས་ན་ནི་བདེན་པའི་བར་ཆད་དག་ཏུ་འགྱུར་ཏེ། 
[170b.3]ཇི་ནས་ཁས་བླང་ངོ་སྙམ་ནས་གཤེགས་པར་ཞལ་གྱིས་བཞེས་སོ། །དཔལ་སྦེད་ཀྱིས་བསམས་པ། འདི་ནི་ཐམས་ཅད་མཁྱེན་པ་མ་ཡིན་ཏེ། དེ་སྟེ་ཐམས་ཅད་མཁྱེན་པ་ཡིན་ན་ནི་འདི་ལྟར་ཁས་མི་ལེན་པའི་རིགས་ན། ཇི་ནས་འདི་ཐམས་ཅད་མཁྱེན་དུ་མི་འགྱུར་བར་དགྲའི་ལན་
[170b.4]གླན་ནོ་སྙམ་ནས་དེ་ནས་དེ་ཁྱིམ་དུ་སོང་སྟེ། དེའི་ཁྱིམ་གྱི་སྒོ་ཀར་དོང་ཆེན་པོ་བརྐོས་ནས་ནང་དུ་ཤིང་ཀ་དི་དའི་མེ་མདག་དུད་པ་མེད་པས་བཀང་ནས་དེའི་སྟེང་དུ་རྩྭས་གཡོགས་ནས་སས་བཀབ་སྟེ་བཞག་གོ། །དུག་རྣོན་པོས་བཟའ་བ་དང་བཏུང་བ་སྦྱར་ཏོ། །དེ་ནས་མེ་སྐྱེས་ཀྱི་
[170b.5]སྲིང་མོས་དཔལ་སྦེད་ལ་ཇོ་བོ་ཅི་ཞིག་མཛད་ཅེས་དྲིས་པ་དང་། དེས་སྨྲས་པ། དགྲ་གསད་པར་བྱའོ། །ཇོ་བོ་ལ་དགྲ་སུ་མཆིས། དགེ་སྦྱོང་གཽ་ཏ་མའོ། །ཇི་སྟེ་ཇོ་བོ་ཁྱོད་ཀྱི་དགྲ་བཅོམ་ལྡན་འདས་ཡིན་ན་མཛའ་བོ་སུ་ཞིག་མཆིས་ཀྱིས་ཇོ་བོ་འདི་ལྟ་བུ་འཕགས་པས་ཆོས་
[170b.6]མ་ཡིན་པའི་ལས་བྱ་བར་མི་རིགས་པར་སོམས་ཤིག་ཅེས་སྨྲས་པ་དང་། དེ་ནས་དཔལ་སྦེད་ཀྱིས་བསམས་པ། འདི་ཡང་མེ་སྐྱེས་ཀྱི་གཉེན་དུ་འོང་སྟེ་དགེ་སྦྱོང་གཽ་ཏ་མ་ལ་དད་པས་ན་གསང་ཤོར་བར་འགྱུར་རོ་སྙམ་ནས་དེས་མོ་མཛོད་ཀྱི་ནང་དུ་བཅུག་སྟེ་སྒོ་ལྕགས་བཅུག་ནས་
[170b.7]བཞག་གོ། །གང་པོ་ལ་སོགས་པ་གཅེར་བུ་པ་ཐམས་ཅད་བོས་ནས་ངས་དགྲ་བསད་པ་ལ་ལྟར་ཤོག་ཤིག །དགེ་སྦྱོང་གཽ་ཏ་མ་གསད་པའི་ཕྱིར་སྒོར་དོང་ཆེན་པོ་བརྐོས་ནས་ནང་དུ་སེང་ལྡེང་གི་མེ་མདག་གིས་བཀང་སྟེ་བཞག །ཁ་ཟས་དང་སྐོམ་གྱི་ནང་དུའང་དུག་རྣོན་པོས་
[171a]
[171a.1]བཀང་ངོ་། །དེ་དག་ཡིད་རབ་ཏུ་དགའ་ནས་མྱུར་ཞིང་རིངས་སུ་དོང་སྟེ་ཡང་ཐོག་གི་སྟེང་དུ་འཛེགས་ཏེ་འཁོད་ནས་དེང་བདག་ཅག་བདེ་བར་འཁོད་དོ། །དགེ་སྦྱོང་གཽ་ཏ་མ་མེའི་དོང་གི་ནང་དུ་ཇི་ལྟར་ཚིག་པ་དང་། དུག་རྣོན་པོས་རབ་ཏུ་ཞེན་པ་དང་། ཡན་
[171a.2]མན་དུ་ས་ལ་ཇི་ལྟར་འགྱེལ་བ་དག་བལྟའོ། །དཔལ་སྦེད་ཀྱིས་གདན་བཏིང་ནས་བཅོམ་ལྡན་འདས་སྤྱན་འདྲེན་པས་དུས་གསོལ་ཏེ། གཽ་ཏ་མ་བཤོས་ཀྱང་སྦྱར་ལགས་ཀྱིས། ཀྱེ་གཽ་ཏ་མ་དུས་ལ་བབ་པར་དགོངས་ཤིག །དེ་ནས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་
[171a.3]བོ་ལ་བཀའ་སྩལ་པ། ཀུན་དགའ་བོ་ཁྱོད་སོང་ལ་དགེ་སློང་དག་ལ་འདི་སྐད་དུ་དཔལ་སྦེད་ཀྱི་ཁྱིམ་དུ་དེ་བཞིན་གཤེགས་པ་མ་གཤེགས་པར་དགེ་སློང་སུ་ཡང་སྔར་མ་འདོང་ཤིག །བཙུན་པ་དེ་བཞིན་དུ་བགྱིའོ་ཞེས་ཚེ་དང་ལྡན་པ་ཀུན་དགའ་བོས་བཅོམ་ལྡན་འདས་ལས་མཉན་ཏེ། དགེ་
[171a.4]སློང་དག་ལ་ཚེ་དང་ལྡན་པ་དག་བཅོམ་ལྡན་འདས་ཀྱིས་དཔལ་སྦེད་ཀྱི་ཁྱིམ་དུ་དེ་བཞིན་གཤེགས་པ་མ་གཤེགས་པར་སྔར་དགེ་སློང་སུ་ཡང་མ་འདོང་ཤིག་ཅེས་བཀའ་སྩལ་ཏོ་ཞེས་བསྒོའོ། །དེ་ནས་བཅོམ་ལྡན་འདས་སྔ་དྲོའི་དུས་ན་ཤམ་ཐབས་མནབས། ལྷུང་བཟེད་དང་། ཆོས་གོས་བསྣམས་
[171a.5]ཏེ། དགེ་སློང་མང་པོས་བསྐོར་ནས་དགེ་སློང་གི་དགེ་འདུན་གྱིས་མདུན་དུ་བྱས་ཏེ་དཔལ་སྦེད་ཀྱི་ཁྱིམ་གང་ན་བ་དེ་ལོགས་སུ་གཤེགས་སོ། །དེ་ནས་འོད་མའི་ཚལ་ན་གནས་པའི་ལྷ་བྲན་རྣམས་སྡུག་བསྔལ་ཞིང་ཡིད་མི་དགའ་བས་གཟིར་ཏེ། མྱུར་ཞིང་རིངས་པར་བཅོམ་ལྡན་འདས་གང་ན་
[171a.6]བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་ལ་གཏུགས་ཏེ་སྙིང་རྗེའི་ཚིག་གིས་འདི་སྐད་དུ་བཅོམ་ལྡན་འདས་དཔལ་སྦེད་ཀྱི་ཁྱིམ་དུ་གཤེགས་པའི་མི་རིགས་སོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ལྷ་དེ་ན་གནོད་པ་ཅི་ཞིག་ཡོད། བཅོམ་
[171a.7]ལྡན་འདས་དཔལ་སྦེད་ནི་བཅོམ་ལྡན་འདས་ལ་མ་རུང་བར་བགྱི་བའི་སླད་དུ་བཤམས་སོ་ཞེས་སྨྲས་པ་དང་། བཅོམ་ལྡན་འདས་ཀྱིས་བཀའ་སྩལ་པ། ལྷ་དེ་བཞིན་གཤེགས་པ་ནི་གནོད་པ་ཐམས་ཅད་དང་བྲལ་ན་དེས་ང་ལ་གནོད་པ་ཅི་ཞིག་བྱར་ཡོད། ལྷ་བྲན་གྱིས་གསོལ་པ། 
[171b]
[171b.1]བཅོམ་ལྡན་འདས་དེས་བཅོམ་ལྡན་འདས་དགྲོངས་པའི་སླད་དུ་དོང་ཆེན་པོའི་ནང་དུ་སེང་ལྡེང་གི་མེ་མདག་གིས་བཀང་ངོ་ཞེས་སྨྲས་པ་དང་། བཅོམ་ལྡན་འདས་ཀྱིས་བཀའ་སྩལ་པ། ལྷ་གང་འདོད་ཆགས་ཀྱི་མེ་དང་། ཞེ་སྡང་གི་མེ་དང་། གཏི་མུག་གི་མེ་དག་ཀྱང་ཡེ་ཤེས་ཀྱི་
[171b.2]ཆུས་བཏབ་ན་ཞི་བར་འགྱུར། མེའི་ནང་ན་ཐ་མ་དེས་ཅི་ཞིག་བྱར་ཡོད་ཀྱིས་མྱ་ངན་མ་བྱེད་པར་འདུག་ཤིག །ལྷ་བྲན་གྱིས་གསོལ་པ། དེ་གཅིག་པུ་མ་ལགས་ཀྱི་གཞན་དག་གིས་ཀྱང་བཅོམ་ལྡན་འདས་དགྲོངས་པའི་སླད་དུ་བྱ་བ་སྦྱར་ཏེ། དུག་རྣོན་པོ་མི་བཟད་པས་ཁ་ཟས་
[171b.3]དང་བཏུང་བའི་ནང་དུ་སྦྱར་ཏོ་ཞེས་སྨྲས་པ་དང་། བཅོམ་ལྡན་འདས་ཀྱིས་བཀའ་སྩལ་པ། ལྷ་དུག་གི་གཉེན་པོ་ཡེ་ཤེས་ཀྱིས་འདོད་ཆགས་ཀྱི་དུག་དང་། ཞེ་སྡང་གི་དུག་དང་། གཏི་མུག་གི་དུག་ཀྱང་རབ་ཏུ་བཏང་། རབ་ཏུ་སྐྱུགས། རབ་ཏུ་བོར་ན་དུག་གི་ནང་ན་ཐ་མ་དེས་
[171b.4]བྱར་ཅི་ཞིག་ཡོད། བདག་སླར་ལོག་ལ་བདག་གི་ལས་ལ་ནན་ཏན་བྱོས་ཤིག །དེ་ནས་བཅོམ་ལྡན་འདས་རྒྱལ་པོའི་ཁབ་ཏུ་བྱོན་པ་དང་། རྒྱལ་པོའི་ཁབ་ན་གནས་པའི་ལྷ་དག་གིས་སྔ་མ་བཞིན་དུ་གསོལ་པ་དང་། ལྷ་དེ་དག་ལ་བཅོམ་ལྡན་འདས་ཀྱིས་ལྷ་སྔ་མ་བཞིན་དུ་བསྒོ་སྟེ་
[171b.5]སླར་བཀྱེའོ། །དེ་ནས་དཔལ་སྦེད་ཀྱི་ཁང་པའི་སྒོར་བྱོན་པ་དང་དཔལ་སྦེད་ཀྱི་ཁྱིམ་གྱི་ལྷས་སྔ་མ་བཞིན་དུ་གསོལ་པ་དང་། བཅོམ་ལྡན་འདས་ཀྱིས་ལྷ་དེ་དག་ཀྱང་ལྷ་སྔ་མ་བཞིན་དུ་བསྒོ་སྟེ་སླར་བཀྱེའོ། །དེ་ནས་དཔལ་སྦེད་ཀྱི་ཆུང་མས་བསམས་པ། ད་ནི་བཅོམ་ལྡན་འདས་
[171b.6]སྒོ་དང་པོར་ཕྱིན་ཅིང་ད་ཙམ་ནི་དོང་གི་སྟེང་དུ་ཞབས་གཞོག་གོ། །ད་ཙམ་ནི་དོང་གི་ཁ་རྩྭས་གཡོགས་པའི་སྟེང་ནས་ལྷུང་སྟེ་ད་ཙམ་ནི་བཅོམ་ལྡན་འདས་མེའི་ནང་དུ་ལྷུང་བས་དུད་པས་ཀྱང་འཚལ། མཆི་མ་ཡང་བྱུང་། མེ་ལྕེས་ཆོས་གོས་ཚིག་པའི་དུད་པའང་བྱུང་ངོ་སྙམ་ནས་མི་
[171b.7]དགའ་བ་དེས་ཁང་པའི་ནང་དུ་བཅུག་པས་ཡིད་མི་དགའ་བ་སྐྱེས་ནས་མིག་མཆི་མས་གང་ཞིང་ངོ་འཛུམ་གནགས་ནས་བརྟབས་མི་དགེ་བ་ལ་རྟོག་སྟེ་ངུ་ཞིང་འདུག་གོ། །དེ་ནས་བཅོམ་ལྡན་འདས་སེམས་ཅན་ཐམས་ཅད་ལ་ཕན་པ་ལ་རབ་ཏུ་འཇུག་པའི་ཡིད་ཀྱིས་སྒོ་བར་མར་
[172a]
[172a.1]བྱོན་ནས་མེའི་དོང་གི་སྟེང་དུ་ཞབས་བཞག་པ་དང་། དེ་ནས་མེའི་དོང་གི་སྟེང་དུ་ཞབས་བཞག་མ་ཐག་ཏུ་དེ་ཐམས་ཅད་ཀྱང་མཚེའུ་པད་མོ་ཅན་དུ་གྱུར་ཏེ། ཨུད་པ་ལ་དང་། པད་མོ་དང་། ཀུ་མུ་ད་དང་། པུཎྜ་རཱི་ཀ་དག་གིས་ནི་ཁེབས། བྱ་ངང་པ་དང་། ཀཱར་ཎྜ་དང་། 
[172a.2]ངུར་བ་ལ་སོགས་པ་ཆུ་ན་སྤྱོད་པའི་བྱ་རྣམས་ཀྱིས་བརྒྱན་ཏེ། བྱ་དེ་དག་ཀྱང་སྐད་སྣ་ཚོགས་འབྱིན་པ་ནི་ཇི་ལྟར་ལྷའི་རྫིང་མན་ད་ཀ་བཞིན་ནོ། །ནམ་མཁའ་ལ་གནས་པའི་ལྷ་དག་གིས་ཀྱང་ལྷའི་མེ་ཏོག་ཀུ་མུ་ད་དང་། ལྷའི་མེ་ཏོག་ཁ་དོག་དང་ལྡན་པས་སྟེང་ནས་གཏོར་ཏོ། །
[172a.3]དེ་ནས་བཅོམ་ལྡན་འདས་པད་མའི་སྙིང་པོའི་སྟེང་དག་ཏུ་ཞབས་བཞག་སྟེ་དཔལ་སྦེད་ཀྱི་ཁྱིམ་དུ་བྱོན་པ་དང་། ཁྱིམ་བདག་དཔལ་སྦེད་ངོ་མཚར་ཆེ་བའི་མིག་གིས་བགྲད་དེ་བལྟས་ནས། བཙུན་པ་གང་པོ་བཅོམ་ལྡན་འདས་ཀྱི་རྫུ་འཕྲུལ་དང་ཆོ་འཕྲུལ་ལ་ལྟོས་ཤིག་ཅེས་སྨྲས་
[172a.4]པ་དང་། གང་པོ་མི་དགའ་བའི་བཞིན་དུ་བསྒྱུར་ནས། ཁྱིམ་བདག་དགེ་སྦྱོང་གཽ་ཏ་མ་ལ་དད་དམ་དེའི་སྒྱུ་མ་ལ་དད་དམ་ཞེས་སྨྲས་པ་དང་། དཔལ་སྦེད་ཀྱིས་སྨྲས་པ། བཙུན་པ་གང་པོ་དེ་ལྟར་འདི་ལྟ་བུས་བསྒྲུབ་དུ་རུང་ན་ནི་ཁྱོད་ཀྱང་ཐམས་ཅད་མཁྱེན་པ་ན་སྒྱུ་མ་དེ་ལྟ་བུ་བྱོས་
[172a.5]ལ་སྟོན་ཅིག །དེ་ལྟ་བུས་ང་དང་ངའི་མཛའ་བོ་དང་ཕུ་ནུ་དག་ཀྱང་བསྒྲུབ་པར་གྱིས་ཤིག །གང་པོས་བསམས་པ་དགོས་པ་མ་གྲུབ་པར་གྱུར་ཏེ། སླར་འགྲོའོ་སྙམ་ནས་དེས་དེ་ལ་སྤྱོས་ཏེ་ཁང་པའི་སྟེང་ནས་བབས་ཏེ་སྐྱེངས་ནས་བཅོམ་ལྡན་འདས་ལ་མངོན་དུ་འབྱུང་བར་མ་
[172a.6]ནུས་ཏེ། དེ་ནས་འགྲོས་དལ་ཞིང་བགས་ཀྱིས་སོང་ནས་གདོང་ཡང་ས་ལ་བལྟས་ཏེ་དཔལ་སྦེད་ཀྱི་ཁྱིམ་ནས་བྱུང་སྟེ་བྲོས་ཏེ་སོང་ངོ་། །དེ་ནས་ཁྱིམ་བདག་དཔལ་སྦེད་ཁྱིམ་བདག་མེ་སྐྱེས་ཀྱི་སྲིང་མོ་གང་ན་བ་དེར་སོང་སྟེ་ཕྱིན་ནས། སྒོ་ལྕགས་ཕྱེ་སྟེ་བཟང་མོ་ཚུར་ཤོག །དེ་
[172a.7]བཞིན་གཤེགས་པའི་ཞབས་ལ་ཕྱག་འཚོལ་ཅིག་ཅེས་སྨྲས་པ་དང་། དེས་བསམས་པ། འདི་བདག་ལ་སླུ་བར་བྱེད་དོ་སྙམ་ནས་སྙིང་རྗེ་བའི་ཚིག་གིས་དལ་ནས་སྨྲས་པ། སྡིག་པའི་གྲོགས་པོས་བསླུས་ཏེ་བསད་ན་བདག་ལ་བགམ་དུ་ཅི་ཞིག་ཡོད་ཅེས་སྨྲས་པ་དང་། དེས་
[172b]
[172b.1]བཟང་མོ་བདེན་པར་ཟེར་ཏེ་བགམ་པ་ནི་མ་ཡིན་གྱིས། བཅོམ་ལྡན་འདས་དགྲོངས་པར་མ་ནུས་པས། ད་བཅོམ་ལྡན་འདས་ལ་མངོན་དུ་འབྱུང་བར་མི་ནུས་ཀྱིས། ད་ཁྲིད་ལ་སོང་ཤིག་ཅེས་སྨྲས་པ་དང་། དེ་ནས་དཔལ་སྦེད་ཀྱི་ཆུང་མ་དེ་དགའ་བ་སྐྱེས་ནས་མགུ་བའི་ཡིད་
[172b.2]ཀྱིས་དཔལ་སྦེད་ཁྲིད་དེ་བཅོམ་ལྡན་འདས་གང་ན་བ་དེར་སོང་ནས་ཕྱིན་པ་དང་། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་བཟོད་པར་མཛོད་ཅིག །ཁྱིམ་བདག་འདི་མི་དགེ་བའི་གྲོགས་པོས་བསླུས་
[172b.3]པས་ན་བཅོམ་ལྡན་འདས་ལ་མི་དགེ་བའི་རྣམ་པ་འདི་ལྟ་བུ་དག་བགྱིས་སོ་ཞེས་སྨྲས་པ་དང་། དེ་ནས་བཅོམ་ལྡན་འདས་ཀྱིས་གླང་པོ་ཆེའི་སྣ་འདྲ་བའི་ཕྱག་བརྐྱང་ནས་གསུངས་པ། ཁྱིམ་བདག་ལོངས་ཤིག་དང་བཟོད་དོ། །དེ་བཞིན་གཤེགས་པ་ལ་ནི་མཛའ་བ་དང་དགྲར་བྱེ་
[172b.4]བྲག་མི་འབྱེད། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ནི་མཛའ་བ་དང་། དགྲར་བྱེ་བྲག་མི་འབྱེད། ཙན་དན་དང་སྟེ་འུར་མཚུངས་སོ་ཞེས་གསུངས་པ་དང་། དེ་ནས་ཁྱིམ་བདག་དཔལ་སྦེད་དེ་བཞིན་གཤེགས་པ་ལ་རབ་ཏུ་དགའ་བ་
[172b.5]སྐྱེས་ནས། མོས་པའི་ཡིད་ཀྱིས་བཅོམ་ལྡན་འདས་ལ་ཅུང་ཟད་ཅིག་གཞེས་ཤིག །བདག་གིས་བཤོས་ད་གདོད་སྦྱར་རོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་དེ་བཞིན་གཤེགས་པ་ལ་སྤྱན་འདྲེན་པས་དུས་གསོལ་ཏེ། གཽ་ཏ་མ་
[172b.6]བཤོས་དག་ཀྱང་སྦྱར་ལགས་ཀྱིས། ཀྱེ་གཽ་ཏ་མ་དུས་མཁྱེན་པར་མཛོད་ཅིག་ཅེས་ཟེར་ན་ད་ཡང་ཅིའི་ཕྱིར་ན་འདི་སྐད་དུ་སྨྲ། དེས་གསོལ་པ། བཙུན་པ་བདག་ནི་མི་དགེ་བའི་གྲོགས་པོ་ལ་ལྟ་བར་གྱུར་པའི་བློས་ལོག་པར་ལྟ་བ་གསུམ་དུ་འགྲོ་བའི་སྡིག་པས་དེ་ལ་གཞོལ་ཏེ་
[172b.7]ཀུན་ལ་སྡུག་པར་འགྲོ་བ་གཉིས་ཀྱང་བགགས་ནས་བཅོམ་ལྡན་འདས་ལ་གནོད་པར་བྱ་བའི་ཕྱིར་ཞུགས་སོ་ཞེས་སྨྲས་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་དེ་བཞིན་གཤེགས་པ་ནི་གནོད་པ་ཐམས་ཅད་དང་བྲལ་ན་ཅིའི་ཕྱིར་ང་ལ་གནོད་པར་འགྱུར། 
[173a]
[173a.1]བཙུན་པ་བདག་གིས་དུག་རྣོན་པོས་ཞལ་ཟས་དང་། སྐྱེམས་ཀྱི་ནང་དུ་སྦྱར་གྱིས་དེ་དག་ཕོ་ལ་གདོད་སྦྱར་རོ་ཞེས་སྨྲས་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་གང་འདོད་ཆགས་ཀྱི་དུག་དང་། ཞེ་སྡང་གི་དུག་དང་། གཏི་མུག་གི་དུག་ཀྱང་
[173a.2]རབ་ཏུ་སྐྱུགས་ཤིང་བོར་ན་དུག་ངན་པ་འདི་ལྟ་བུ་ཅི་ཞིག་བྱར་ཡོད་ཀྱིས་གང་སྦྱར་བ་དེ་ཁྱེར་ཏེ་ཤོག་ཤིག །དེ་ནས་བཅོམ་ལྡན་འདས་དགེ་སློང་གི་དགེ་འདུན་གྱི་མདུན་དུ་གདན་བཏིང་བ་ལ་བཞུགས་ཏེ། བཞུགས་ནས། ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ་
[173a.3]སོང་ལ་དགེ་སློང་དག་ལ་འདི་སྐད་དུ་ནམ་རྒན་རིམས་སུ་འབྱོར་ཚོགས་སོ་ཞེས་སྐད་མ་ཕྱུང་གི་བར་དུ་སུ་ཡང་ཟན་མ་ཟ་ཞིག་པར་སྒོ་ཤིག །དེ་ནས་ཚེ་དང་ལྡན་པ་ཀུན་དགའ་བོས་དགེ་སློང་དག་ལ་ཚེ་དང་ལྡན་པ་དག་བཅོམ་ལྡན་འདས་ཀྱིས་བཀའ་སྩལ་པ་ནི་རྒན་རིམས་སུ་འབྱོར་ཚོགས་
[173a.4]སོ་ཞེས་སྐད་མ་ཕྱུང་གི་བར་དུ་སུ་ཡང་ཟན་མ་ཟ་ཞིག་ཅེས་བྱུང་ངོ་། །དེ་ནས་དགེ་སློང་གི་དགེ་འདུན་དེ་དག་བདེ་བར་འཁོད་ནས། ཁ་ཟས་དག་བསྙེན་པ་དང་། འཕྲུལ་དང་། རྫུ་འཕྲུལ་དང་། ཆོ་འཕྲུལ་གྱིས་དཔལ་སྦེད་ཀྱི་ཁྱིམ་དུ་རྒན་རིམས་སུ་འབྱོར་ཚོགས་ཞེས་སྐད་ཕྱུང་བ་
[173a.5]དང་། ཁ་ཟས་དང་སྐོམ་དག་ཀྱང་དུག་མེད་པར་གྱུར་ཏོ། །དཔལ་སྦེད་དེ་དོགས་བཞིན་དུ་ཁ་ཟས་དང་སྐོམ་དག་འབྲིམ་ཞིང་བསམས་པ། རྒན་རིམས་ནས་གཞོན་ནུ་དག་གི་དྲུང་དུ་འོངས་པ་དང་། ད་ཙམ་དགེ་སློང་རྒན་རིམས་དག་ནི་དུག་རྣོན་པོས་འགྱེལ་གོར་མ་ཆག་གོ། །གཞོན་
[173a.6]ནུ་ནས་ཡང་རྒན་རིམས་ཀྱི་དྲུང་དུ་འོངས་ནས་ཡང་འདི་སྙམ་དུ་སེམས་ཏེ། དེའི་བློ་ཡང་དེ་ལྟ་བུར་སྐྱེས་ནས། བཅོམ་ལྡན་འདས་ནི་འདོད་ཆགས་དང་། ཞེ་སྡང་དང་། གཏི་མུག་གི་དུག་སྤངས་ཀྱི། ཉན་ཐོས་ཐམས་ཅད་ཀྱི་མ་ཡིན་སྙམ་དུ་བསམས་ནས། དེ་ལྟར་དགེ་སློང་
[173a.7]དག་ཐམས་ཅད་ཀྱིས་བཤོས་གསོལ་ན་གཅིག་ལ་ཡང་གནོད་པར་མ་གྱུར་ཏོ། །ཆུང་ངུ་ན་དེའི་ལྷག་མ་ཟོས་པ་དག་ལ་ཡང་གནོད་པར་མ་གྱུར་ཏོ། །དེ་ནས་ཁྱིམ་བདག་དཔལ་སྦེད་ཕྱི་ཕྱིར་དད་པ་སྐྱེས་སོ། །དེ་ཆུང་མ་དང་གཉིས་ཀྱིས་བཅོམ་ལྡན་འདས་བཤོས་གསོལ་ནས། 
[173b]
[173b.1]ལྷུང་བཟེད་ཕྱུང་སྟེ་ཕྱག་བཅབས་པར་ཤེས་ནས་སྟན་དམའ་བ་ཞིག་བླངས་ཏེ། བཅོམ་ལྡན་འདས་ཀྱི་སྤྱན་སྔར་ཆོས་ཉན་པའི་ཕྱིར་འདུག་གོ། །དེ་ནས་བཅོམ་ལྡན་འདས་ཀྱིས་དཔལ་སྦེད་དང་ཆུང་མའི་བསམ་པ་དང་། བག་ལ་ཉལ་དང་། ཁམས་དང་། རང་བཞིན་དག་མཁྱེན་
[173b.2]ནས་འཕགས་པའི་བདེན་པ་བཞིའི་ཆོས་རབ་ཏུ་རྟོགས་པར་འགྱུར་བ་དེ་ལྟ་བུའི་ཆོས་བཤད་དོ། །ཁྱིམ་བདག་དཔལ་སྦེད་ཀྱིས་དེ་ཐོས་ནས་འཇིག་ཚོགས་སུ་ལྟ་བའི་རིའི་རྩེ་མོ་ཉི་ཤུ་ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་དུ་བྱས་སོ། །དེས་བདེན་པ་མཐོང་
[173b.3]ནས་དགའ་བའི་ཚིག་ལན་གསུམ་སྨྲས་ཏེ། བཙུན་པ་བཅོམ་ལྡན་འདས་ཀྱིས་ཕན་བཏགས་པ་འདི་ལྟ་བུ་ནི་བདག་ལ་ཕས་ཀྱང་མ་བགྱིས། མས་ཀྱང་མ་བགྱིས། སྡུག་པ་དང་། མཛའ་བོ་དང་། གཉེན་དང་། འཁོར་གྱིས་ཀྱང་མ་བགྱིས། རྒྱལ་པོས་ཀྱང་མ་བགྱིས། ལྷས་
[173b.4]ཀྱང་མ་བགྱིས། སྔ་མའི་མི་དག་གིས་ཀྱང་མ་བགྱིས། དགེ་སྦྱོང་དང་། བྲམ་ཟེ་དག་གིས་ཀྱང་མ་བགྱིས་ཏེ། བཅོམ་ལྡན་འདས་ཀྱིས་བདག་གི་མཆི་མ་དང་ཁྲག་གི་རྒྱ་མཚོ་ནི་བསྐམས། རུས་པའི་རི་ལས་ནི་བསྒྲལ། ངན་སོང་གི་སྒོ་ནི་བཅད། མཐོ་རིས་ཀྱི་སྒོ་ནི་ཕྱེ་སྟེ། 
[173b.5]བདག་ནི་ལྷ་དང་མིའི་གནས་སུ་བཞག་གོ་ཞེས་སྨྲས་ནས། ཡང་གསོལ་པ། ཉེས་པ་མང་བ་མ་རུངས་པ། །ངན་དུ་འགྲོ་བའི་ལམ་རྣམས་ཏེ། །ཁྱོད་ཀྱི་མཐུས་ནི་དེ་དག་བཅད། །མཐོ་རིས་འགྲོ་བའི་སྒོ་ཕྱེ་བསོད་ནམས་ཅན། །མྱ་ངན་འདའ་བའི་ལམ་ཡང་བདག་གིས་ཐོབ། །
[173b.6]ཁྱོད་ལ་བརྟན་པས་ཐོབ་པ་ཉེས་བྲལ་བའི། །བདག་གི་མིག་ནི་དག་ཅིང་རྣམ་པར་དག །འཕགས་པ་དགྱེས་པའི་གནས་བཞི་ཐོབ། །སྡུག་བསྔལ་རྒྱ་མཚོ་ཕ་རོལ་རྒལ། །སྐྱེ་བོ་ལྷ་མིན་ལྷ་དང་མི་ཡིས་མཆོད། །སྐྱེ་བ་ན་བ་རྒ་ཤི་རྣམ་པར་བྲལ། །སྲིད་པ་སྟོང་དུའང་རྙེད་པར་
[173b.7]ཤིན་ཏུ་དཀའ། །ཐུབ་པ་ཁྱོད་མཐོང་དེང་ནི་འབྲས་བུར་ལྡན། །བཙུན་པ་བདག་ནི་མངོན་པར་རྒལ་ཏེ་མངོན་པར་རྒལ་ལོ་ད་ནི་བདག་བཅོམ་ལྡན་འདས་དང་། ཆོས་དང་། དགེ་སློང་གི་དགེ་འདུན་ལ་སྐྱབས་སུ་མཆིས། དེང་ཕན་ཆད་ནམ་མཚོའི་བར་དུ་སྲོག་དང་བསྡོས་ཏེ་སྐྱབས་སུ་
[174a]
[174a.1]མཆི་ནས་མངོན་དུ་དད་ཀྱིས། བདག་ལ་དགེ་བསྙེན་དུ་ཟུང་ཤིག །བཙུན་པ་དེང་ཕན་ཆད་མུ་སྟེགས་ཅན་གཅེར་བུ་པ་དང་། གཅེར་བུ་མ་དང་། གཅེར་བུ་པའི་ཉན་ཐོས་རྣམས་ལ་ནི་སྒོ་བཅད། བཅོམ་ལྡན་འདས་ཀྱི་ཉན་ཐོས་དང་། དགེ་སློང་དང་། དགེ་
[174a.2]སློང་མ་དང་། དགེ་བསྙེན་ཕ་དང་། དགེ་བསྙེན་མ་ལ་ནི་སྒོ་དབྱེའོ། །དེ་ནས་བཅོམ་ལྡན་འདས་ཀྱིས་ཁྱིམ་བདག་དཔལ་སྦེད་ལ་ཆོས་ཀྱི་གཏམ་གྱིས་ཡང་དག་པར་བསྟན། ཡང་དག་པར་བསྟབས། ཡང་དག་པར་གཟེངས་བསྟོད། རབ་ཏུ་དགའ་བར་བྱས་ནས་གདན་ལས་
[174a.3]བཞེངས་ཏེ་བཞུད་དོ། །དེ་ནས་བཅོམ་ལྡན་འདས་གཙུག་ལག་ཁང་དུ་བྱོན་ནས་དགེ་སློང་གི་དགེ་འདུན་གྱི་གུད་དུ་གདན་བཏིང་བ་ལ་བཞུགས་སོ། །བཞུགས་ནས་བཅོམ་ལྡན་འདས་ཀྱིས་དགེ་སློང་དག་ལ་བཀའ་སྩལ་པ། དགེ་སློང་དག་ཁྱིམ་བདག་དཔལ་སྦེད་ཀྱི་ཁྱིམ་དུ་དེ་ལྟ་བུའི་
[174a.4]གནོད་པ་དག་བྱུང་བ་དེ་ལ་དེར་དེ་བཞིན་གཤེགས་པས་མཁྱེན་པར་མ་གྱུར་ན་གོར་མ་ཆག་པར་དགེ་སློང་རབ་ཏུ་མང་པོ་ཞིག་དུག་གིས་དུས་བྱས་པར་འགྱུར། ཁྱིམ་བདག་དེས་ངན་དུ་སྤྱད་པས་མཚམས་མེད་པའི་སེམས་ཅན་དམྱལ་བར་ལྟུང་ངོ་། །དེ་བས་ན་དགེ་འདུན་གྱི་གནས་
[174a.5]བརྟན་གྱི་དགེ་སློང་ལ་མཚུངས་པར་སྤྱོད་པའི་ཆོས་བཅའོ། །དགེ་འདུན་གྱི་གནས་བརྟན་དགེ་སློང་གི་རྒན་རིམས་སུ་འདུག་ནས་ཁ་ཟས་དག་བཤམས་ཏེ་འོངས་པ་དང་། སྔར་ཆུང་ངུ་ན་ལན་ཚྭ་ཙམ་ཡང་མ་བླང་ཤིག །རྒན་རིམས་སུ་འབྱོར་ཚོགས་ཞེས་སྐད་མ་ཕྱུང་བར་
[174a.6]བླངས་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། དེའི་ཚེ་ན་ཁྱིམ་བདག་གཞན་ཞིག་གིས་གཙུག་ལག་ཁང་ཆེན་པོ་ཞིག་རྩིག་པ་ལ་ཞུགས་པ་ལས། དེས་ཕྱེད་ཙམ་བརྩིགས་པ་དང་དུས་འདས་སོ། །དེའི་བུ་ཁྱིམ་གྱི་བདག་པོར་གྱུར་ནས་དགེ་
[174a.7]སློང་དག་གིས་དེའི་གན་དུ་སོང་སྟེ་བཞིན་བཟངས་ཁྱོད་ཀྱི་ཕས་གཙུག་ལག་ཁང་རྩིག་པ་ལ་ཞུགས་པ་དང་། དེ་ཡང་ཕྱེད་ཙམ་ཟིན་པ་དང་དུས་འདས་སོ། །དེ་ནི་ཁྱོད་ཀྱིས་མཇུག་བསྒྲུབ་པའི་རིགས་སོ་ཞེས་སྨྲས་པ་དང་། དེ་དད་པ་ཆུང་སྟེ་གཙུག་ལག་ཁང་དེ་ནི་ཆེ་བས་ན་
[174b]
[174b.1]དེ་ཙམ་རྩིག་སུས་ནུས་ཀྱིས། དེ་སྟེ་བཅོམ་ལྡན་འདས་ཀྱིས་གནང་ན་ནི་ཆེན་པོ་དེ་བཤིག་ལ་ཆུང་ངུར་བསྐྱུངས་ཏེ་བགྱིའོ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་རྩིག་མི་ནུས་ན་
[174b.2]ཤིག་ལ་ཆུང་ངུར་བྱོས་ཤིག །དེ་ལ་ཐེ་ཚོམ་དུ་མ་བྱེད་ཅིག །གླེང་གཞི་ནི་མཉན་དུ་ཡོད་པ་ན་སྟེ། ཁྱིམ་བདག་གཞན་ཞིག་གིས་གཙུག་ལག་ཁང་ཆུང་ངུ་ཞིག་རྩིག་པར་ཞུགས་པ་ལས། དེ་ཡང་ཕྱེད་ཙམ་ཟིན་པ་དང་དུས་འདས་སོ། །དེའི་བུ་ཡང་ཁྱིམ་གྱི་བདག་པོར་གྱུར་ནས། 
[174b.3]དེ་ལ་དགེ་སློང་དག་གིས་དེ་ལ་བཞིན་བཟངས་ཁྱོད་ཀྱི་ཕས་གཙུག་ལག་ཁང་ཕྱེད་བརྩིགས་ནས་ལུས་པ་དེ་ཁྱོད་ཀྱིས་མཇུག་སྒྲུབས་ཤིག་ཅེས་སྨྲས་པ་དང་། དེ་རབ་ཏུ་དད་པ་ཞིག་སྟེ་འཕགས་པ་དག་བདག་ནི་ཆེར་བགྱིད་པར་དད་ན་དེ་ནི་ཆུང་སྟེ། བཅོམ་ལྡན་འདས་ཀྱིས་རྗེས་སུ་
[174b.4]གནང་ན་སྔ་མ་བཤིག་ལ་ཆེན་པོ་ཞིག་བརྩིག་གོ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་ནུས་ན་ཆུང་ངུ་བཤིག་སྟེ་ཆེར་བརྩིག་པར་གནང་གིས་དེ་ལ་ཐེ་ཚོམ་དུ་མ་བྱེད་ཅིག ། 
[174b.5]དེ་བཞིན་དུ་ཁྱིམ་བདག་གཞན་ཞིག་གིས་མཆོད་རྟེན་ཆེན་པོ་ཞིག་བརྩིག་པར་བྱས་པ་ལས་ཕྱེད་ཙམ་ཟིན་པ་དང་དེ་དུས་འདས་སོ། །དེའི་བུ་ཡང་ཁྱིམ་གྱི་བདག་པོར་གྱུར་ནས་དེ་ལ་དགེ་སློང་དག་གིས་བཞིན་བཟངས་ཁྱོད་ཀྱི་ཕས་མཆོད་རྟེན་ཕྱེད་ཙམ་བརྩིགས་ཤིང་འདུག་ན་དེ་ཁྱོད་ཀྱིས་མཇུག་
[174b.6]སྒྲུབས་ཤིག་ཅེས་སྨྲས་པ་དང་། དེ་ཡང་མ་དད་པ་ཞིག་སྟེ་འཕགས་པ་དེ་ཚེ་ཆོས་པས་རྩིག་པར་མི་ནུས་ན། དེ་སྟེ་བཅོམ་ལྡན་འདས་ཀྱིས་གནང་ན་དེ་ལ་བདག་གིས་དེ་སླར་བཤིག་ལ་ཆུང་ངུར་བགྱིའོ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་
[174b.7]གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གཙུག་ལག་ཁང་ནི་ཆེན་པོ་ལས་ཆུང་ངུར་བསྒྱུར་དུ་ཡང་རུང་ཆེར་ཡང་རུང་གི །མཆོད་རྟེན་ནི་ཆེན་པོ་ལས་ཆུང་ངུར་མ་སྐྱུང་ཤིག །ཆུང་ངུར་བྱས་ན་འདས་པ་དང་བཅས་པར་འགྱུར་རོ། །ཁྱིམ་བདག་
[175a]
[175a.1]གཞན་ཞིག་གིས་ཡང་མཆོད་རྟེན་ཆུང་ངུ་ཞིག་རྩིག་ཏུ་ཞུགས་པ་ལས་ཕྱེད་ཙམ་ཟིན་པ་དང་དེ་དུས་འདས་སོ། །དེའི་བུ་ཡང་ཁྱིམ་གྱི་བདག་པོར་གྱུར་ནས་དགེ་སློང་དག་གིས་དེ་ལ་བཞིན་བཟངས་ཁྱོད་ཀྱི་ཕས་མཆོད་རྟེན་རྩིག་ཏུ་ཞུགས་པ་ལས་ཕྱེད་ཙམ་ཟིན་པ་དང་
[175a.2]དེའང་དུས་ལས་འདས་ན། ད་ཁྱོད་ཀྱིས་མཇུག་སྒྲུབས་ཤིག་ཅེས་སྨྲས་པ་དང་། དེ་ཡང་རབ་ཏུ་དད་པ་ཞིག་སྟེ། བདག་ནི་ཆེར་དད་པ་ལགས་ཀྱིས། དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་ཆེར་བསྐྱེད་པར་བགྱིའོ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་
[175a.3]ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་ཆུང་ངུ་བཤིག་སྟེ་ཆེན་པོར་བྱེད་ནུས་ན་གནང་གིས་བྱོས་ཤིག །དེ་ལ་ཐེ་ཚོམ་དུ་མ་བྱེད་ཅིག །མཆོད་རྟེན་དང་གདུགས་རྙིངས་ཤིང་ཞིག་པ་ཡང་དེ་བཞིན་ནོ། །བཅོམ་ལྡན་འདས་ཀྱིས་ཆོས་ཤིག་ཅེས་བཀའ་
[175a.4]སྩལ་པ་དང་། གཞན་ཞིག་གིས་གདུགས་ཕབ་ནས་སླར་མ་བསྒྲུབས་ཀྱི་བར་དུ་དུས་འདས་པ་དང་། བཅོམ་ལྡན་འདས་ཀྱིས་བཀའ་སྩལ་པ། རྗེས་མ་མ་ཟིན་གྱི་བར་དུ་སྔ་མ་དབབ་པར་མ་བྱེད་ཅིག །དེ་བཞིན་དུ་སྐུ་གཟུགས་འཇིམ་པ་ལ་བྱས་པ་དག་རྙིངས་ནས། དགེ་
[175a.5]སློང་དག་ཐེ་ཚོམ་སྐྱེས་ནས་མ་བྱས་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་དང་འདྲ་བའམ། དེ་ལས་ལྷག་པར་ནི་བྱོས་ཤིག །ཆུང་ངུ་ནི་མ་ཡིན་ནོ། །དེ་བཞིན་དུ་རི་མོར་བྲིས་པ་དག་ཀྱང་རི་མོ་བྱེད་པ་དང་། དགེ་སློང་དག་ཐེ་ཚོམ་སྐྱེས་ནས་རི་མོར་མ་བྲིས་ནས། 
[175a.6]བཅོམ་ལྡན་འདས་ཀྱིས་བཀའ་སྩལ་པ། བྱིད་ན་དེ་ཉིད་ཀྱི་རྒྱུད་སླར་བྲིས་ཤིག །དེ་བཞིན་དུ་སངས་རྒྱས་ཀྱི་བཀའི་གླེགས་བམ་དག་བྱིད་པར་གྱུར་ནས། དགེ་སློང་དག་གིས་ཐེ་ཚོམ་སྐྱེས་ནས་མ་བྲིས་པ་དང་། བཅོམ་ལྡན་འདས་ཀྱིས་བཀའ་སྩལ་པ། བྱིད་ན་སངས་རྒྱས་ཀྱི་
[175a.7]བཀའ་སླར་བྲིས་ཤིག །དེ་ལ་ཐེ་ཚོམ་དུ་མ་བྱེད་ཅིག །རྐྱང་པའི་སྒོ་གཉིས་པའི་མདོའི་ཚིགས་སུ་བཅད་པ་བཞི་པའོ།། །།འདུལ་བ་གཞུང་དམ་པ། བམ་པོ་བཞི་བཅུ་རྩ་གཅིག་པ། མདོར་ན། གསར་བུས་འཇུག་པར་བྱ་བ་དང་། །འཁོར་རྣམས་རྣམ་པ་ལྔ་ཡིས་
[175b]
[175b.1]དང་། །ཡོན་དང་སྣོད་དང་རོལ་མོ་དང་། །དགེ་བསྙེན་དག་ནི་བསྒྲགས་པའོ། །གླེང་གཞི་ནི་མཉན་དུ་ཡོད་པ་ན་སྟེ། བཅོམ་ལྡན་འདས་ཀྱིས་འཛམ་བུའི་གྲིབ་མ་ན་བཞུགས་པའི་སྐུ་གཟུགས་ལ་དུས་ཀྱི་མཆོད་རྟེན་ཆེན་པོ་དང་བཅས་པར་བྱོས་ལ། གྲོང་ཁྱེར་གྱི་ནང་དུ་བཀུར་བར་གྱིས་
[175b.2]ཤིག་ཅེས་བཀའ་སྩལ་པ་དང་། དགེ་སློང་དག་གིས་སུས་བཀུར་བར་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གཞོན་ནུ་དག་གིས་ཁྱེར་ཅིག །བཅོམ་ལྡན་འདས་ཀྱིས་དགེ་སློང་གཞོན་ནུ་དག་གིས་ཁྱེར་ཅིག་པར་བཀའ་སྩལ་པ་དང་། དེ་འཁོར་མེད་
[175b.3]པར་གྱུར་པས་ན་མི་མཛེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དང་། དགེ་སློང་མ་དང་། དགེ་སློབ་མ་དང་། དགེ་ཚུལ་དང་། དགེ་ཚུལ་མའི་འཁོར་ལྔ་དང་ཆོས་ཤིག །དད་པའི་བྲམ་ཟེ་དང་ཁྱིམ་བདག་གིས་ཡོན་ཕུལ་ན་སུས་ཀྱང་མ་བླངས་པ་དང་། བཅོམ་
[175b.4]ལྡན་འདས་ཀྱིས་བཀའ་སྩལ་པ། དགེ་སློང་དག་གིས་བླང་བར་བྱོས་ཤིག །གཞོན་ནུས་བླང་ངམ་རྒན་པོ་རྣམས་ཀྱིས་བླང་བ་དེ་དག་གིས་མ་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། རྒན་པོ་རྣམས་ཀྱིས་ལོང་ཤིག །བཅོམ་ལྡན་འདས་ཀྱིས་བཀའ་སྩལ་པ། དགེ་
[175b.5]སློང་དེ་དག་གིས་བཀུར་བར་བྱོས་ཤིག་དང་། དགེ་སློང་གནས་བརྟན་དག་གིས་ཁྱེར་ཏེ་ངལ་བར་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གནས་བརྟན་དག་གིས་བསྲུངས་ལ་གཞན་གྱིས་བཀུར་བར་གྱིས་ཤིག །དགེ་སློང་དག་གིས་རོལ་མོ་མེད་
[175b.6]པར་དོང་བ་དང་། ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་ཀྱིས་གནང་ན་ནི་སྐུ་གཟུགས་གཤེགས་པའི་ཚེ་བདག་གིས་རོལ་མོ་སྦྱར་རོ་ཞེས་སྨྲས་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་དེ་ལྟར་ན་གནང་གིས་སྦྱོར་ཅིག །སངས་རྒྱས་
[175b.7]བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་དགེ་སློང་རོལ་མོ་བགྱིར་རུང་ངམ། ཨུ་པཱ་ལི་མི་རུང་ངོ་། །ནམ་མཆོད་པའི་དུས་ན་འདི་སྐད་དུ་བཞིན་བཟངས་སྟོན་པ་ལ་མཆོད་པར་བྱོས་ཤིག་ཅེས་སྒོ་ཤིག །རྐྱང་པའི་སྒོ་གཉིས་པའི་མདོའི་ཚིགས་སུ་བཅད་པ་
[176a]
[176a.1]ལྔ་པའོ།། །།མདོར་ན། སྒྲོགས་པར་བྱེད་དང་སྣོད་སྦེད་དང་། །ཤིང་རྟ་ཐ་དད་བྱེད་པ་དང་། །སྣོད་རྣམས་བགེད་པ་དད་པ་དང་། །མདོའི་ཚིགས་སུ་བཅད་པར་བརྗོད་པའོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་
[176a.2]སྦྱིན་གྱི་ཀུན་དགའ་ར་བ་ན་བཞུགས་སོ། །བཅོམ་ལྡན་འདས་ཀྱིས་དུས་སྟོན་ཆེན་པོ་གྱིས་ལ་ཤིང་འཛམ་བུའི་གྲིབ་མ་ན་བཞུགས་པའི་སྐུ་གཟུགས་གྲོང་ཁྱེར་དུ་གཤེགས་པར་རྒྱས་པར་བྱོས་ཤིག་ཅེས་བཀའ་སྩལ་པ་དང་། དགེ་སློང་དག་གིས་བྲམ་ཟེ་དང་ཁྱིམ་བདག་དག་ལ་མ་
[176a.3]སྦྲན་པར་དོང་ངོ་། །དེ་དག་གིས་ཨེ་མའོ་འཕགས་པ་དག་ངེད་ཅག་ལ་སྔར་སྦྲན་ན་ནི་ངེད་ཀྱིས་ཡོན་རྣམས་སྟ་གོན་བྱ་བ་ཞིག་ཅེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཞག་བདུན་
[176a.4]ནམ་བརྒྱད་ཀྱི་སྔ་རོལ་ནས་དུས་ཀྱི་མཆོད་སྟོན་ཆེན་པོ་བྱེད་དོ་ཞེས་གྲོང་ཁྱེར་དང་། ཚོང་དུས་དང་། སྲང་དང་། ལམ་དང་། ལམ་གྱི་བཞི་མདོ་དག་ཏུ་བསྒྲག་པར་བྱོས་ཤིག །དེ་དག་གིས་དུས་སྟོན་ནོ་དུས་སྟོན་ནོ་ཞེས་བསྒྲགས་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཞག་དུས་
[176a.5]ཐོབ་ལ་ཞག་འདི་སྙེད་ཅིག་ན་དུས་སྟོན་བྱེད་དོ་ཞེས་སྦྲོན་ཅིག །དེ་ལྟར་བྱས་ཀྱང་འཇིག་རྟེན་ཐམས་ཅད་ཀྱིས་མ་ཐོས་ནས། བཅོམ་ལྡན་འདས་ཀྱིས་བཀའ་སྩལ་པ། གྲོ་ག་ལ་བྲིས་ལ་བལ་གླང་གི་སྟེང་དུ་ཞོག་སྟེ། ཚོང་དུས་དང་། སྲང་དང་། ལམ་དང་། ལམ་གྱི་བཞི་མདོ་
[176a.6]དག་ཏུ་བསྒྲགས་པར་གྱིས་ཤིག །གང་གི་ཉིན་མོ་བཅོམ་ལྡན་འདས་ཀྱི་དུས་སྟོན་ཆེན་པོ་བྱེད་པ་ན། བཅོམ་ལྡན་འདས་ཀྱིས་དགེ་སློང་གནས་བརྟན་དང་། གནས་བརྟན་དག་གིས་ནི་ཡོན་རྣམས་སྲུང་ཤིག །གཞོན་ནུ་རྣམས་ཀྱིས་ནི་ཁྱེར་ཅིག་ཅེས་བཀའ་སྩལ་པ་དང་། དེས་
[176a.7]ཁྱེར་ཏེ་བབ་བབ་ཏུ་བོར་བ་དང་། མ་བྱིན་པར་ལེན་པ་དག་གིས་བརྐུས་ནས། བཅོམ་ལྡན་འདས་ཀྱིས་བཀའ་སྩལ་པ། སྣོད་སྤྱད་སྦེད་པའི་དགེ་སློང་སྐོས་ཤིག །བསྐོ་བ་ནི་འདི་ལྟར་བསྐོའོ། །སྟན་བཏིང་ལ་གཎྜཱི་བརྡུངས་ཤིང་དྲིས་པ་ལ་ལན་གློན་པའི་དགེ་སློང་བསྐོས་ཏེ། 
[176b]
[176b.1]དགེ་སློང་གི་དགེ་འདུན་རྣམས་ཚོགས་ཤིང་འཁོད་པ་དང་། སྔར་ནི་དད་པར་བྱོས་ཤིག །ཁྱོད་མིང་འདི་ཞེས་བྱ་བ་དགེ་འདུན་གྱི་སྣོད་སྦེད་པར་བསྐོ་ན་དད་དམ་ཞེས་དྲིས་ཏེ། དད་ན་དེས་ཀྱང་དད་དོ་ཞེས་སྨྲོས་ཤིག །དེའི་འོག་ཏུ་དགེ་སློང་ཅིག་གིས་གསོལ་པ་དང་ལས་བྱོས་ཤིག ། 
[176b.2]གསོན་ཅིག་བཙུན་པའི་དགེ་འདུན་རྣམས། མིང་འདི་ཞེས་བགྱི་བ་འདི་དགེ་འདུན་གྱི་སྣོད་སྦེད་པར་དད་ན། དེ་སྟེ་དེ་དགེ་འདུན་གྱི་དུས་ལ་བབ་ཅིང་བཟོད་ན་དགེ་འདུན་གྱིས་གནང་ཤིག་དང་མིང་འདི་ཞེས་བགྱི་བ་སྣོད་སྦེད་པར་བསྐོས་ཏེ། སྣོད་སྦེད་པ་མིང་འདི་ཞེས་བགྱི་བ་དགེ་འདུན་
[176b.3]གྱི་སྣོད་སྦེད་དེ། འདི་ནི་གསོལ་བའོ། །ལས་ཀྱང་འདི་ལྟར་བྱ་སྟེ། གསོན་ཅིག་བཙུན་པའི་དགེ་འདུན་རྣམས་མིང་འདི་ཞེས་བགྱི་བ་འདི་དགེ་འདུན་གྱི་སྣོད་སྦེད་པར་དད་དེ། དགེ་འདུན་གྱིས་མིང་འདི་ཞེས་བགྱི་བ་འདི་སྣོད་སྦེད་པར་བསྐོ་སྟེ་མིང་འདི་ཞེས་བགྱི་བ་འདི་དགེ་འདུན་གྱི་
[176b.4]སྣོད་སྦེད་ན་ཚེ་དང་ལྡན་པའི་རྣམས་ལས་གང་ལ་མིང་འདི་ཞེས་བགྱི་བ་སྣོད་སྦེད་དུ་བསྐོ་བར་བཟོད་པ་དེ་དག་ནི་ཅང་མ་གསུང་ཤིག །གང་ལ་མི་བཟོད་པ་དག་ནི་སྨྲོས་ཤིག །དགེ་འདུན་གྱིས་མིང་འདི་ཞེས་བགྱི་བ་འདི་སྣོད་སྦེད་པར་བསྐོ་སྟེ། དགེ་འདུན་གྱིས་བཟོད་ཅིང་
[176b.5]གནང་བས་ན་ཅང་མི་གསུང་སྟེ། དེ་དེ་བཞིན་དུ་འཛིན་ཏོ། །དེར་ཡང་རྙེད་པ་དག་མང་དུ་བྱུང་ནས་དགེ་སློང་མ་དག་གིས་འཕགས་པ་དག་བདག་ཅག་ལ་རྙེད་པའི་སྐལ་བ་སྩོལ་ཅིག་ཅེས་སྨྲས་ཀྱང་དགེ་སློང་དག་གིས་མ་བྱིན་ནོ། །དེ་དག་གིས་ཕྱི་དེ་ཉིན་མོ་ཤིང་རྟ་གཞན་ཞིག་
[176b.6]བཤམས་པ་དང་། བྲམ་ཟེ་དང་ཁྱིམ་བདག་དག་གིས་འཕགས་མ་དག་ཤིང་རྟ་འདི་ཉིད་དམ་འོན་ཏེ་གཞན་ཞིག་ཅེས་དྲིས་ན། དགེ་སློང་མ་དེ་དག་གིས་ཀྱང་རྙེད་པ་མང་དུ་གྱུར་ཏོ། །དགེ་སློང་མ་དག་གིས་རྙེད་པ་དང་བཀུར་སྟི་ལ་ངོམས་པར་གྱུར་པ་དགེ་སློང་དག་གིས་མཐོང་
[176b.7]ནས་འཕགས་པ་ཁྱེད་ཀྱིས་ཁོ་མོ་ཅག་ལ་རྙེད་པ་མ་བྱིན་མོད་ཀྱི། བདག་ཅག་གིས་ཀྱང་ཤིང་རྟ་ལོགས་ཤིག་ཏུ་བཤམས་པས་བདག་ཅག་ལ་ཡང་རྙེད་པ་མང་དུ་ཐོབ་པར་གྱུར་ཏོ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་
[177a]
[177a.1]ལྡན་འདས་ཀྱིས་དགོངས་པ། དགེ་སློང་དག་གང་ཉེས་པའི་དམིགས་སུ་གྱུར་པ་ནི་དགེ་སློང་མ་དག་གིས་དུས་སྟོན་གྱི་ཚེ་ཤིང་རྟ་གུད་དུ་བཤམས་པས་དེ་བས་ན་དགེ་སློང་དང་དགེ་སློང་མ་དག་གིས་ཤིང་རྟ་ལོགས་ཤིག་ཏུ་མི་བཤམ་པར་དགོངས་ནས། 
[177a.2]བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དགེ་སློང་མས་ནི་མི་རིགས་པར་བྱས་ཏེ། དེ་བས་ན་དགེ་སློང་མས་དུས་སྟོན་གྱི་ཚེ་ཤིང་རྟ་ལོགས་ཤིག་ཏུ་མ་ཤོམ་ཤིག །དགེ་སློང་མ་དག་གིས་དུས་སྟོན་གྱི་ཚེ་ཤིང་རྟ་ལོགས་ཤིག་ཏུ་བཤམས་ན་དབྱེན་བྱས་པ་དང་། 
[177a.3]ཉེ་བའི་ཉེས་པ་སྦོམ་པོར་འགྱུར་རོ། །སྣོད་དེ་དག་དེ་བཞིན་དུ་འདུག་པ་དང་དགེ་སློང་དག་གིས་ཇི་ལྟར་བྱ་བ་མི་ཤེས་ནས། བཅོམ་ལྡན་འདས་ཀྱིས་བགོས་ཤིག་ཅེས་གསུངས་པ་དང་། དེ་དག་ཇི་ལྟར་བགོ་བ་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། སྣོད་བགེད་པའི་
[177a.4]དགེ་སློང་ཅིག་སྐོ་ཤིག །བསྐོ་བ་ནི་འདི་ལྟར་བྱའོ། །སྟན་ཐིང་སྟེ་གཎྜཱི་རྡུངས་ལ་དྲིས་པ་ལ་ལན་གློན་པའི་དགེ་སློང་སྐོས་ལ་དགེ་འདུན་ཐམས་ཅད་འདུས་ཏེ་འཁོད་པ་དང་སྔར་དད་པར་བྱོས་ཤིག །ཁྱོད་དགེ་འདུན་གྱི་སྣོད་བགེད་པར་བསྐོན་དད་དམ་ཞེས་དྲིས་ལ། དེ་སྟེ་དད་དོ་ཞེས་ཟེར་ན་དེའི་འོག་
[177a.5]ཏུ་དགེ་སློང་གཅིག་གིས་གསོལ་པ་དང་ལས་བྱོས་ཤིག །གསོན་ཅིག་བཙུན་པའི་དགེ་སློང་རྣམས། སྣོད་བགེད་པ་མིང་འདི་ཞེས་བགྱི་བ་འདི་དགེ་འདུན་གྱི་སྣོད་བགེད་པར་དད་ན། དེ་སྟེ་དགེ་འདུན་གྱི་དུས་ལ་བབ་ཅིང་བཟོད་ན། དགེ་འདུན་གྱིས་གནང་ལ་དགེ་འདུན་གྱིས་མིང་འདི་
[177a.6]ཞེས་བགྱི་བ་འདི་སྣོད་བགེད་པར་སྐོས་ཤིག །མིང་འདི་ཞེས་བགྱི་བ་དགེ་འདུན་གྱི་སྣོད་བགེད་དེ་འདི་ནི་གསོལ་བའོ། །ལས་ཀྱང་འདི་ལྟར་བྱོས་ཤིག །གསོན་ཅིག་བཙུན་པའི་དགེ་འདུན་རྣམས་མིང་འདི་ཞེས་བགྱི་བ་སྣོད་བགེད་པར་དད་ནས་དགེ་འདུན་གྱི་སྣོད་བགེད་དེ། དགེ་འདུན་
[177a.7]གྱིས་མིང་འདི་ཞེས་བགྱི་བ་དགེ་འདུན་གྱི་སྣོད་བགེད་པར་ཚེ་དང་ལྡན་པ་རྣམས་གང་བཟོད་པ་ནི་ཅང་མ་གསུང་ཤིག །མི་བཟོད་པ་ནི་སྨྲོས་ཤིག །དགེ་འདུན་གྱིས་མིང་འདི་ཞེས་བགྱི་བ་འདི་སྣོད་བགེད་པར་བསྐོས་ཏེ། དགེ་འདུན་གྱིས་བཟོད་ཅིང་གནང་བས་ན་ཅང་མི་གསུང་སྟེ་དེ་དེ་བཞིན་
[177b]
[177b.1]དུ་འཛིན་ཏོ། །རྐྱང་པའི་སྒོ་གཉིས་ཀྱི་མདོའི་ཚིགས་སུ་བཅད་པ་དྲུག་པའོ།། །།མདོ་བར་མ་སྟེ། རྣམ་པ་ཐ་དད་བྱས་དང་ཡོན། །གང་གི་ཚེ་ན་གཅིག་ལས་ལྷག །གང་གི་ཚེ་ན་གཉིས་ལས་གཅིག །བདག་གིར་བྱ་བར་མི་རུང་ངོ་། །སངས་རྒྱས་བཅོམ་ལྡན་འདས་
[177b.2]མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །གང་གི་ཚེ་དུས་སྟོན་ཆེན་པོ་བྱུང་བ་ན་རྙེད་པ་མང་པོ་དང་ལྡན་པར་གྱུར་ནས། དགེ་སློང་དག་གིས་ཇི་ལྟར་བྱ་བའི་ཐབས་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། གོས་
[177b.3]སྦེད་པའི་དགེ་སློང་གིས་སྟན་ཐིང་ལ་གཎྜཱི་བརྡུངས་ཏེ་དྲིས་པ་ལ་ལན་གློན་པའི་དགེ་སློང་བསྐོས་ལ་དགེ་འདུན་ཐམས་ཅད་འདུས་ཤིང་འཁོད་པའི་ནང་དུ་བཙོང་བར་བྱའོ། །དེ་དག་གིས་སུས་རིན་ཐང་གདབ་པར་མ་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་
[177b.4]གནས་བརྟན་གྱིས་ཐོབ་ཤིག །དེ་དག་གིས་དེ་ཉིད་ཉོར་བཅུག་པ་དང་། དེ་ཉིད་ལ་ཉོར་མ་གཞུག་ཤིག །དགེ་འདུན་གྱི་གནས་བརྟན་གྱིས་རིན་ཆེར་བཏབ་སྟེ་སུས་ཀྱང་མ་ཉོས་ནས། བཅོམ་ལྡན་འདས་ཀྱིས་བཀའ་སྩལ་པ། ཆེར་མ་གདབ་ཤིག་ཅེས་གསུངས་པ་དང་ཤིན་ཏུ་ཆུང་
[177b.5]ངུ་བཏབ་བོ། །ཤིན་ཏུ་ཆུང་ངུ་ཡང་མ་གདབ་པར་རན་པར་ཐོབ་ཤིག །གང་གིས་ཐོག་མར་རིན་ཐང་བསྐྱེད་པ་དེ་ཉིད་ཉོར་ཆུག་ཅེས་སྨྲས་པ་དང་དེ་ལ་མ་བཙོང་བར་གང་གི་ཚེ་རིན་ཐང་སུས་ཀྱང་མ་བསྐྱེད་ན་གདོད་དེ་ཉིད་ལ་ཚོང་ཤིག །དྲུག་སྡེ་དག་གིས་རིན་ཆེར་བཏབ་སྟེ་
[177b.6]རིན་ཆེར་བསླངས་ན་དགེ་འདུན་གྱི་དོན་གྱི་ཕྱིར་ངེད་ཀྱིས་རིན་ཐང་བསྐྱེད་དོ་ཞེས་སྨྲས་པ་དང་། བཅོམ་ལྡན་འདས་ཀྱིས་བཀའ་སྩལ་པ། གང་ཉོ་བ་དེས་རིན་ཐང་སྐྱེད་ཅིག །གཞན་གྱིས་རིན་ཐང་བསྐྱེད་ན་འདས་པ་དང་བཅས་པར་འགྱུར་རོ། །དྲུག་སྡེ་དག་གིས་རིན་ཐང་བསྐྱེད་དེ་
[177b.7]ཉོས་ནས་བཀྲུས་ཤིང་བགོས་སོ། །རིན་ལེན་པ་ལ་དེ་ཉིད་སླར་བྱིན་ནོ། །བཅོམ་ལྡན་འདས་ཀྱིས་བཀའ་སྩལ་པ། རིན་མ་འོངས་ཀྱི་བར་དུ་དེ་ལ་མ་སྦྱིན་ཅིག །རིན་མ་བྱིན་པར་བགོས་ན་འདས་པ་དང་བཅས་པར་འགྱུར་རོ། །རྐྱང་པའི་སྒོ་གཉིས་ཀྱི་མདོའི་ཚིགས་སུ་བཅད་པ་བདུན་པའོ།། །།
[178a]
[178a.1]མདོར་ན། གཙུག་ལག་ཁང་ནི་ཞིག་པ་དང་། །ལྕི་བའི་ཕྱིར་ནི་དབེན་པར་བྱ། །ནམ་ཞིག་འཇིགས་པར་གྱུར་པ་ན། །སྐད་ཅིག་བརྙ་བ་དགེ་འདུན་གྱི། །སངས་རྒྱས་བཅོམ་ལྡན་འདས་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་
[178a.2]བཞུགས་སོ། །བཅོམ་ལྡན་འདས་ཀྱིས་དགེ་སློང་དག་གནས་ཁང་ལྔ་རྩེག་ཏུ་བྱོས་ཤིག །དྲི་གཙང་ཁང་ནི་བདུན་རྩེག་སྒོ་ཁང་ཡང་བདུན་རྩེག་ཏུ་བྱོས་ཤིག་ཅེས་བཀའ་སྩལ་ཏོ། །དགེ་སློང་མའི་གནས་ཁང་ནི་སུམ་རྩེག་གོ། །དྲི་གཙང་ཁང་ནི་ལྔ་རྩེག་གོ། །སྒོ་ཁང་
[178a.3]ཡང་ལྔ་རྩེག་གོ། །སྟེང་གི་ལྕིད་ཀྱིས་རྩིག་པ་འཇིག་ཏུ་བྱེད་དེ། དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། སྟེང་མའི་རིམ་གཅིག་ཕྲི་ཤིག །འོན་ཀྱང་འཇིག་པར་གྱུར་པ་དང་། བཅོམ་ལྡན་
[178a.4]འདས་ཀྱིས་བཀའ་སྩལ་པ། དེ་བཞིན་དུ་རིམ་གཉིས་ནས་བཞིའི་བར་དུ་ཕྲི་ལ་འོག་ཁང་གཅིག་པུ་ཞོག་ཤིག །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་རྣམས་ལ་འཇིགས་པ་དག་བྱུང་ནས། གཙུག་ལག་ཁང་སྟོང་པར་བྱས་ཏེ། དགེ་འདུན་གྱི་མལ་སྟན་
[178a.5]ཡང་བོར་ནས་བྲོས་ཏེ་དོང་བ་དང་། མ་བྱིན་པར་ལེན་པ་དག་གིས་བརྐུས་སོ། །བརྐུས་པས་དགེ་སློང་དག་ཕོངས་པར་གྱུར་ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་མལ་
[178a.6]སྟན་བོར་ཏེ་མ་འདོང་ཤིག །གང་དུ་དོང་བ་དེར་ཁྱེར་ཅིག །བཅོམ་ལྡན་འདས་ཀྱིས་གང་དུ་འདོང་བར་ཁྱེར་ཅིག་ཅེས་བཀའ་སྩལ་པ་དང་། དགེ་སློང་ཞིག་གིས་བགོ་བ་དག་ཁྱེར་ཏེ་དགེ་སློང་དག་དང་ལྷན་ཅིག་ཏུ་བྲོས་ཏེ་དོང་བ་དང་། དེ་ན་ནུབ་མོ་དགེ་སློང་ཞིག་གིས་ཚེ་དང་
[178a.7]ལྡན་པ་འདི་ནི་དགེ་འདུན་གྱི་ནང་ན་ང་ནི་རྒན་ཏེ་ཇི་ལྟར་རྒན་རིམས་སུ་དབང་ངོ་ཞེས་སྨྲས་པ་དང་དེ་བྱིན་ནོ། །དེས་དེ་བྱིན་ནས་ཇི་ཙམ་ནམ་ནངས་པ་དང་། དེས་བསྒོ་བ་འདིས་ཁྱེར་ཅིག་ཅེས་སྨྲས་པ་དང་། དེས་སྨྲས་པ་གང་གི་ཚེ་བསྒོ་བར་བགོས་པ་དེའི་ཚེ་ན་ནི་ཁྱོད་རྒན་པོས་
[178b]
[178b.1]ཁྱེར་ལ་ད་བཀུར་བའི་ཚེ་ནི་ང་ལ་སྦྱིན་ནམ་ཁྱོད་ཉིད་ཁྱེར་ཅིག །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། གང་གིས་འཇིགས་པའི་ཚེ་ཁྱེར་ཁྱེར་བ་དེ་ཉིད་ཀྱིའོ། །གང་གི་ཚེ་འཇིགས་པ་མེད་པར་གྱུར་ན་ཡང་
[178b.2]བཅོམ་ལྡན་འདས་ཀྱིས་གནང་ངོ་ཞེས་སླར་མ་ཕུལ་བ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་རེ་ཞིག་ངས་དགེ་འདུན་གྱི་མལ་སྟན་དག་གནང་གི་གཏན་དུ་ནི་མ་ཡིན་གྱི། འཇིགས་པ་
[178b.3]དང་བྲལ་ན་སླར་ཕུལ་ལ་རྒན་རིམས་སུ་བྱིན་ཅིག །རྐྱང་པའི་སྒོ་གཉིས་ཀྱི་མདོའི་ཚིགས་སུ་བཅད་པ་བརྒྱད་པའོ།། །།མདོར་ན། ཛེ་ཏའི་ཚལ་དུ་མཆོད་སྟོན་ཚེ། །རྔ་ཆེན་གྱིས་ནི་འདུ་བར་བྱ། །གྲལ་ནི་ཆོལ་བར་འཁོད་པ་དང་། །དགེ་སློང་ལས་ནི་ཞལ་ཏར་བསྐོ། །སངས་རྒྱས་བཅོམ་
[178b.4]ལྡན་འདས་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་ཏེ། ཁྱིམ་བདག་མགོན་མེད་ཟས་སྦྱིན་པས་བཅོམ་ལྡན་འདས་ལ་དེ་སྟེ་བཅོམ་ལྡན་འདས་ཀྱིས་གནང་ན་བདག་གིས་དུས་སྟོན་ཆེན་པོ་བགྱིའོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། 
[178b.5]ཁྱིམ་བདག་ངས་གནང་གིས་བྱོས་ཤིག །དེ་ཛེ་ཏའི་ཚལ་དུ་དུས་སྟོན་བྱས་པ་དང་། དགེ་སློང་དག་མ་འདུས་པར་གྱུར་ནས་བཅོམ་ལྡན་འདས་ཀྱིས་མཆོད་སྟོན་ཆེན་པོ་བྱེད་ན་གཎྜཱི་དང་། རྔ་དང་། དུང་བུས་ཤིག་དང་། དགེ་སློང་དག་གདུགས་ཚོད་ལ་བབ་པར་དུས་རིག་པར་འགྱུར་
[178b.6]རོ་ཞེས་བཀའ་སྩལ་པ་དང་། དགེ་སློང་དག་རྔ་དང་དུང་དག་གི་སྒྲས་བརྡེགས་ན་ཆོལ་བར་འཁོད་དོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་ལས་ཞལ་ཏ་བ་བསྐོས་ཏེ་ཅི་ནས་རྒན་རིམས་སུ་འཁོད་
[178b.7]ཅིག །ཇི་ལྟར་རྒན་རིམས་སུ་འཁོད་པ་དང་། ནམ་ཟས་དག་རྒན་རིམས་ནས་བྲིམས་ཏེ། གཞོན་ནུའི་གན་དུ་ཕྱིན་ཙམ་ནས་གདུགས་ཚོད་ཀྱང་ཡོལ་ཏེ། དགེ་སློང་དག་ཟས་ཀྱི་བར་ཆད་དུ་གྱུར་ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། 
[179a]
[179a.1]བཅོམ་ལྡན་འདས་ཀྱིས་བཀའ་སྩལ་པ། ལྔ་བརྒྱ་ཕྲེང་དུ་གྱིས་ལ་ཁ་ཟས་ནི་རྒན་རིམས་ཀྱི་མདུན་དུ་ཞོག་ཤིག །དགེ་སློང་དག་གིས་དེ་བཞིན་དུ་བྱས་པ་དང་ཁྱིམ་བདག་ནི་བཟའ་བ་འབྲིམ་པ་ལ་རྐུའོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་
[179a.2]འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། འབྲིམ་པའི་སྤྱན་པ་དགེ་སློང་སྐོས་ཤིག །དེ་དག་ཀྱང་ཁ་ཟས་ཀྱི་བར་ཆད་དུ་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། དེ་དག་སྔར་ཟན་བྱིན་ལ་ཕྱིས་ཞལ་ཏ་བྱེད་དུ་ཆུག་ཤིག །རྐྱང་པའི་
[179a.3]སྒོ་གཉིས་པའི་མདོའི་ཚིགས་སུ་བཅད་པ་དགུ་པའོ།། །།མདོར་ན། དགེ་སློང་མ་ནི་མང་དུ་གྱུར། །དགེ་སློང་དང་པོ་ཡི་རང་དང་། །གཅིག་དང་གཉིས་དང་མང་པོ་དང་། །བུ་ཆུང་རབ་ཏུ་དགར་གྱུར་པའོ། །སངས་རྒྱས་བཅོམ་ལྡན་འདས་ཛེ་ཏའི་ཚལ་མགོན་མེད་ཟས་སྦྱིན་གྱི་
[179a.4]ཀུན་དགའ་ར་བ་ན་བཞུགས་ཏེ། རི་བྲགས་ཀྱི་གྲོང་གཞན་ཞིག་ན་ཁྱིམ་བདག་ཞིག་གནས་པ་དེས་དགེ་སློང་མ་མང་ཞིག་བཤོས་ལ་སྤྱན་དྲངས་ནས་ཇི་ཙམ་ཞིག་ན་དགེ་སློང་གཅིག་ཅིག་འགྲོན་པ་མང་པོ་དང་ལྷན་ཅིག་ཏུ་ལྗོངས་རྒྱུ་བ་སྤྱོད་ཅིང་རི་བྲགས་ཀྱི་གྲོང་དེར་ཕྱིན་པ་དང་། དེ་དེར་
[179a.5]བསོད་སྙོམས་ལ་ཞུགས་ན་དེ་ན་གཞན་ཞིག་གིས་དེ་ལ་འཕགས་པ་ཁྱིམ་འདི་ན་དགེ་སློང་མ་དག་བཤོས་གསོལ་ཞིང་འཁོད་ཀྱིས་དེར་བཞུད་ཅིག་ཅེས་སྨྲས་པ་དང་། དེ་ཡང་དེར་སོང་ནས་དགེ་འདུན་མའི་གནས་བརྟན་སྦོམ་མོ་དགའ་ལྡན་འདུག་སྟེ། དེས་འཕགས་པ་དེ་སྟེ་སྦྱིན་
[179a.6]པའི་ཡོན་ཏན་བརྗོད་ནུས་ན་ནི་རྒན་རིམས་སུ་བཞུགས་ཤིག །དེ་སྟེ་མི་ནུས་ན་ཕྱོགས་གཅིག་ཏུ་བཤོས་བསྣོམས་ལ་བཞུད་ཅིག་ཅེས་སྨྲས་པ་དང་། དེ་སྐྱེངས་ནས་དེས་བསམས་པ་དེ་སྟེ་བདག་གིས་སྦྱིན་པའི་ཡོན་ཏན་བརྗོད་ཀྱི་བར་དུ་འདུག་ན་ནི་འགྲོན་པ་མང་པོ་དག་ཀྱང་དོང་བར་
[179a.7]འགྱུར་གྱིས་ཕྱོགས་གཅིག་ཏུ་ཟན་ཟོས་ཏེ་འགྲོའོ་སྙམ་ནས་ཕྱོགས་གཅིག་ཏུ་ཟན་ཟོས་ཏེ་སོང་ངོ་། །རིམ་བཞིན་དུ་མཉན་དུ་ཡོད་པར་ཕྱིན་པ་དང་། དགེ་སློང་དག་གིས་ཚེ་དང་ལྡན་པ་བདེ་བར་འོངས་སམ། ཅི་བདེ་བར་སྤྱད་དམ་ཞེས་སྨྲས་པ་དང་། དེས་སྨྲས་པ། ག་ལ་ཞིག་
[179b]
[179b.1]བདེ་བར་སྤྱད། དགེ་སློང་མས་ཀྱལ་ཀ་བྱས་སོ། །དེ་ཇི་ལྟར་བྱས་ཞེས་སྨྲས་པ་དང་། དེ་ལྟར་གྱུར་པ་རྒྱས་པར་དགེ་སློང་དག་ལ་སྨྲས་སོ། །དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། གང་ན་དགེ་སློང་གཅིག་དང་
[179b.2]དགེ་སློང་མ་གཅིག་གནས་པ་དེ་ན་དགེ་སློང་དེ་གྲལ་ཀྱང་དང་པོ། ཆུ་ཡང་དང་པོ། ཟན་ཡང་དང་པོར་ཟོ་ཤིག །གང་ན་དགེ་སློང་མ་གཉིས་སམ། གསུམ་མམ། དེ་ལས་ལྷག་པ་ཞིག་ལ་དགེ་སློང་གཅིག་ཅིག་འོངས་ན་དགེ་སློང་གཅིག་པུ་དེ་སྟན་ཡང་དང་པོ། ཆུ་ཡང་དང་པོ། 
[179b.3]ཟན་ཡང་དང་པོར་ཟོ་ཤིག །གང་དེ་སྟེ་དགེ་སློང་མ་དག་འབའ་ཞིག་ན་ཡང་རྟག་ཏུ་གྲལ་གྱི་དང་པོར་སྟན་ཅིག་ལྷག་པར་ཞོག་ལ་འཁོད་ཅིག་དེ་སྟེ་དགེ་ཚུལ་ཕ་ཞིག་འོངས་ན་ཡང་དེ་དེར་འདུག་ལ་ཟོ་ཤིག །དེ་སྟེ་དེས་མི་ནུས་པར་གྱུར་ན་ཡང་དགེ་སློང་མས་སྦྱིན་པའི་ཡོན་ཏན་ལྷོགས་
[179b.4]ཤིག །དགེ་སློང་མས་དེ་ལྟར་མ་བྱས་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། ཁྱིམ་བདག་མགོན་མེད་ཟས་སྦྱིན་པས་ཛེ་ཏའི་ཚལ་དུ་དུས་སྟོན་ཆེན་པོ་བྱས་ནས་བུ་དང་ཆུང་མ་དགེ་འདུན་ལ་ཡོན་དུ་ཕུལ་བ་དང་། དགེ་སློང་དག་གིས་ཇི་
[179b.5]ལྟར་བྱ་བ་མི་ཤེས་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་ལ་དྲིས་ཤིག །དྲིས་པ་དང་། ཕ་དེས་སྨྲས་པ། འཕགས་པ་དག་རིན་ཐང་ཆོད་ཅིག་དང་བདག་གིས་གླུང་གསོལ་ལོ། །
[179b.6]དྲུག་སྡེ་དག་གིས་དེ་ལ་འགྲན་ཅིང་སྤེལ་བ་ལ་ཞུགས་པ་དང་། དེའི་ནང་ནས་ཆུང་མ་བུ་ཆུང་ངུ་མ་ཅན་གྱིས་ཁྱིམ་བདག་མགོན་མེད་ཟས་སྦྱིན་གྱི་རྐང་པ་ལ་བཏུད་དེ་ཇོ་བོ་བདག་གི་བུ་ཆུང་གིས་བདག་མ་གཏང་ཤིག་ཅེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་
[179b.7]ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་སེམས་ཅན་གྱི་ནང་ན་བུད་མེད་ལས་སྙིང་ཆུང་བ་མེད་ཀྱིས་འཇིགས་པར་མ་བྱ་ཤིག །དེ་བས་དགེ་སློང་གིས་བུད་མེད་ཀྱི་རིན་ཐང་མ་གཅོད་ཅིག །བཅད་ན་འདས་པ་དང་བཅས་པར་འགྱུར་རོ། །སྦྱིན་
[180a]
[180a.1]བདག་གིས་ཇི་ལྟར་དགའ་ཞིང་དགའ་སྟེ་བྱིན་བཞིན་དུ་ལོངས་ཤིག །རྐྱང་པའི་མདོའི་ཚིགས་སུ་བཅད་པ་བཅུ་པ་རྫོགས་སྷོ།། །།མདོར་བསྡུས་པར་ན། ཡོ་བྱད་བུས་པ་བླུན་པ་དང་། །གང་གི་བ་དང་དེ་ཡི་སྟེ། །དེ་ལྟར་ཁྱེའུ་ལས་བསླང་མི་བྱ། །མགོན་མེད་
[180a.2]ཟས་སྦྱིན་དེ་བཞིན་ཏེ། །སྤུ་གྲི་དང་ནི་འཁོར་རྣམས་དང་། །ཆུ་དང་བསྡུས་པར་གསུངས་པའོ། །མདོར་ན། ཡོ་བྱད་རྣམས་དང་གནང་བ་དང་། །ཨུ་པཱ་ལིས་ནི་དྲིས་པ་སྟེ། །ཇི་ལྟར་བྱིན་གྱིས་བརླབ་པར་བྱ། །ཡིད་གཅུགས་ཚིགས་བཅད་མདོར་གསུངས་པའོ། །སངས་
[180a.3]རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་ཏེ། དགེ་སློང་དག་ལྗོངས་རྒྱུ་བ་སྤྱོད་པ་ན་ན་བར་གྱུར་ཏེ། ཁ་ཅིག་ལ་སྨན་མེད་ནས་ལྷུང་བཟེད་བཙོངས་ཀྱང་ཁྱིམ་བདག་གིས་མ་ཉོས་ནས་དུས་འདས་པར་གྱུར་ཏོ། །དེ་ལྟར་
[180a.4]གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བས་ན་གནང་གིས་ཡོ་བྱད་དང་གོས་ཆོངས་ཤིག །བཅོམ་ལྡན་འདས་ཀྱིས་ཡོ་བྱད་དང་གོས་ཆོངས་ཤིག་ཅེས་གསུངས་པ་དང་། དགེ་སློང་དག་གིས་བཀྲུས་ནས་
[180a.5]ཁ་བསྒྱུར་ཏེ་བཅངས་པ་དང་རིན་ཆུང་ངུར་གྱུར་ཏོ། །བཅོམ་ལྡན་འདས་ཀྱིས་བཀའ་སྩལ་པ། མ་བཀྲུས་ཁ་མ་བསྒྱུར། སར་པ་བཏགས་མ་ཐག་ཆོངས་ཤིག །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བཅོམ་ལྡན་འདས་ཀྱིས་དགེ་སློང་
[180a.6]དག་གིས་ཡོ་བྱད་བཅུ་གསུམ་ཆོངས་ཤིག་ཅེས་བཀའ་སྩལ་ནི་ཇི་ལྟར་བྱིན་གྱིས་བརླབ་པར་བགྱི། ཨུ་པཱ་ལི་སོ་སོར་བྱིན་གྱིས་བརླབ་པར་བྱ་སྟེ། ཆོས་གོས་འདི་ནི་སྦྱར་མར་བྱིན་གྱིས་བརླབ་སྟེ། བྱ་བ་ཟིན་པ་ཡོངས་སུ་སྤྱད་པའོ། །དེ་བཞིན་དུ་སྟོད་གཡོགས་དང་མཐང་གོས་
[180a.7]དང་། ཤམ་ཐབས་དང་། ཤམ་ཐབས་ཀྱི་འཐེབ་དང་། སྟོད་ཆགས་དང་། སྟོད་ཆགས་ཀྱི་འཐེབ་དང་། གདོང་ཕྱིས་དང་། ལུས་ཕྱི་བ་དང་། གཡན་པའི་གོས་དང་། སྐྲ་བཟེད་དང་། གཡོགས་མ་དང་། རས་ཆེན་ཏེ་གོས་འདི་ནི་ཡོ་བྱད་ཀྱི་གོས་སུ་བྱིན་གྱིས་བརླབས་
[180b]
[180b.1]ཏེ། ན་བ་ལ་དགོས་ཏེ་བདག་དང་ཚངས་པ་མཚུངས་པར་སྤྱོད་པའི་ཕྱིར་བྱིན་གྱིས་བརླབ་བོ། །ཡང་སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བཅོམ་ལྡན་འདས་ཀྱིས་ཡོ་བྱད་བཅུ་གསུམ་བྱིན་གྱིས་རློབས་ཤིག་ཅེས་བཀའ་སྩལ་ན། དེ་ལས་ལྷག་
[180b.2]པའི་གོས་རྣམས་ཇི་ལྟར་བགྱི། བཅོམ་ལྡན་འདས་ཀྱིས་བཀའ་སྩལ་པ། ཨུ་པཱ་ལི་དེ་ནི་སློབ་དཔོན་དང་། མཁན་པོ་དང་། ཡིད་གཅུགས་པ་རྣམས་ལ་བསྔོས་ལ་བཅང་བར་བྱ་སྟེ། དེ་ཡང་འདི་ལྟར་བསྔོ་བར་བྱའོ། །དགེ་སློང་གཅིག་གི་མདུན་དུ་འདུག་ལ་འདི་སྐད་སྨྲོས་ཤིག ། 
[180b.3]དགོངས་ཤིག་ཚེ་དང་ལྡན་པ་བདག་མིང་འདི་ཞེས་བགྱི་བ་ལ་གོས་འདི་ལྷག་པར་བསྔོ་སྟེ། བསྔོ་བའི་རིགས་པས་ན་མཁན་པོ་ལ་བསྔོ་སྟེ། མཁན་པོ་ཡིད་བཅུགས་པས་བཅང་བར་བགྱིའོ། །དེ་བཞིན་དུ་ལན་གཉིས་ལན་གསུམ་དུ་བརྗོད་པར་བྱའོ། །རྐྱང་པའི་ནང་ན་སྒོ་གསུམ་
[180b.4]པའི་མདོའི་ཚིགས་སུ་བཅད་པ་དང་པོའོ།། །།མདོར་ན། བུས་པ་བླུན་ལ་སོགས་ཤེས་པ། །བཅུ་གཉིས་ཀྱི་ནི་གང་ཟག་དང་། །དེ་བཞིན་རྣམ་པར་དབྱེ་བ་དང་། །ཚུལ་བཞིན་པ་ནི་གསུམ་པའོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་
[180b.5]སྦྱིན་གྱི་ཀུན་དགའ་ར་བ་ན་བཞུགས་སོ། །བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་གང་ཟག་དུའི་སླར་བཟློག་པ་མི་བརྩན། བཅོམ་ལྡན་འདས་ཀྱིས་བཀའ་སྩལ་པ། ཨུ་པཱ་ལི་བཅུ་གཉིས་ཏེ། བུས་པ་དང་། བླུན་པོ་དང་། མི་གསལ་བ་དང་། 
[180b.6]མི་མཁས་པ་དང་། ངོ་ཚ་མེད་པ་དང་། ཁོན་དུ་འཛིན་པ་དང་། མཚམས་ཀྱི་ཕྱི་རོལ་ན་འདུག་པ་དང་། སྤངས་པ་དང་། ཚིག་མི་བརྟན་པ་དང་། སྤྱོད་ལམ་ལས་འགལ་བ་དང་། ཚུལ་བཞིན་དུ་མི་གནས་པ་དང་། བསླབ་པ་བྱིན་པའོ། །ཡང་ཞུས་པ་བཙུན་པ་ཇི་ཙམ་གྱིས་
[180b.7]ན་བྱིས་པ་ལྟ་བུ་ནས་ཇི་ཙམ་གྱིས་ན་བསླབ་པ་སྩལ་བའི་བར་དུ་ལགས། ཨུ་པཱ་ལི་གང་ལོག་པར་བསམ་པ་སེམས་པ་དང་། ལོག་པར་སྨྲ་བ་ལོག་པར་སྨྲ་བ་དང་། བཟློག་དཀའ་བར་བཟློག་པ་ཡིན་ཏེ། ཨུ་པཱ་ལི་ད་ལྟར་བགྱིས་པར་འགྱུར་རོ། །བཙུན་པ་ཇི་ཙམ་ན་གླེན་
[181a]
[181a.1]པ་ལགས། མདོ་སྡེ་མི་འཛིན་པ། འདུལ་བ་མི་འཛིན་པ། མ་ལྟ་བུ་མི་འཛིན་པ་སྟེ། འདི་ཙམ་གྱིས་ན། ཨུ་པཱ་ལི་གླེན་པ་ཡིན་ནོ། །བཙུན་པ་ཇི་ཙམ་གྱིས་ན་མི་གསལ་བ་ལགས། ཨུ་པཱ་ལི་གང་མདོ་སྡེ་ཡང་འཛིན། འདུལ་བ་ཡང་འཛིན། མ་ལྟ་བུ་ཡང་
[181a.2]འཛིན་མོད་ཀྱི། འོན་ཀྱང་མདོ་སྡེ་དང་། འདུལ་བ་དང་། ཆོས་མངོན་དུ་བྱ་བའི་དོན་མི་ཤེས་པ་སྟེ། འདི་ཙམ་གྱིས་ན་ཨུ་པཱ་ལི་མི་གསལ་བ་ཡིན་ནོ། །བཙུན་པ་ཇི་ཙམ་གྱིས་ན་མི་མཁས་པ་ལགས། ཨུ་པཱ་ལི་གང་མདོ་སྡེ་དང་། འདུལ་བ་དང་། མ་ལྟ་བུ་ཡང་འཛིན། དེ་
[181a.3]དག་གི་དོན་ཀྱང་ཤེས་མོད་ཀྱི། གཞན་ཤེས་པར་བྱེད་མི་ནུས་པ་ནི་ཨུ་པཱ་ལི་མི་མཁས་པ་སྟེ། འདི་ཙམ་གྱིས་ན་ཨུ་པཱ་ལི་མི་མཁས་པ་ཡིན་ནོ། །བཙུན་པ་ཇི་ཙམ་གྱིས་ན་ངོ་ཚ་མེད་པ་ལགས། ཨུ་པཱ་ལི་དེ་ནི་ཕས་ཕམ་པ་བཞི་ལས་གང་ཡང་རུང་ཉེས་པ་བྱུང་བར་གྱུར་པ་སྟེ། ཨུ་
[181a.4]པཱ་ལི་དེ་ནི་ངོ་ཚ་མེད་པར་གྱུར་པའོ། །བཙུན་པ་ཇི་ཙམ་གྱིས་ན་ཁོན་དུ་འཛིན་པ་ལགས། ཨུ་པཱ་ལི་དེ་ཁྲོ་བ་དང་། ཐབ་མོ་དང་། གཞན་ཡང་གང་དང་གང་དུ་འཐབ་པའི་སྒོར་གྱུར་པ་སྟེ། ཨུ་པཱ་ལི་དེ་ཙམ་གྱིས་ན་ཁོན་དུ་འཛིན་པའོ། །བཙུན་པ་ཇི་ཙམ་གྱིས་ན་མཚམས་ཀྱི་སླད་རོལ་ན་
[181a.5]མཆིས་པ་ལགས། དེ་ནི་ཨུ་པཱ་ལི་དགེ་སློང་གི་མཚམས་ཀྱི་ཕྱི་རོལ་ན་འདུག་པ་སྟེ། ཨུ་པཱ་ལི་དེ་ཙམ་གྱིས་ན་མཚམས་ཀྱི་ཕྱི་རོལ་ན་འདུག་པའོ། །བཙུན་པ་ཇི་ཙམ་གྱིས་ན་སྤངས་པ་ལགས། ཨུ་པཱ་ལི་དེ་ནི་དགེ་འདུན་གྱིས་གསོལ་པ་དང་བཞིའི་ལས་ཀྱིས་སྤངས་པ་སྟེ། ཨུ་པཱ་ལི་
[181a.6]དེ་ཙམ་གྱིས་ན་སྤངས་པར་གྱུར་པ་ཞེས་བྱའོ། །བཙུན་པ་ཇི་ཙམ་གྱིས་ན་ཚིག་མི་བརྟན་པར་གྱུར་པ་ལགས། ཨུ་པཱ་ལི་དེ་ནི་ཚིག་མི་བརྟན་པར་གྱུར་པ་དང་། བརྫུན་དུ་སྨྲ་བ་དང་། ཕྲ་མ་དང་། ཚིག་རྩུབ་པོ་དང་། ཚིག་ཁྱལ་པར་སྨྲ་བའོ། །ཨུ་པཱ་ལི་དེ་ཙམ་གྱིས་ན་ཚིག་མི་
[181a.7]བརྟན་པར་གྱུར་པའོ། །བཙུན་པ་ཇི་ཙམ་གྱིས་ན་སྤྱོད་ལམ་ལས་གལ་བར་གྱུར་པ་ལགས། ཨུ་པཱ་ལི་དེ་ནི་དགེ་འདུན་གྱི་ནང་ནས་ལངས་ཏེ་སོང་བའོ། །ཨུ་པཱ་ལི་དེ་ལྟར་ན་སྤྱོད་ལམ་ལས་གལ་བར་གྱུར་པའོ། །བཙུན་པ་ཇི་ཙམ་གྱིས་ན་ཚུལ་བཞིན་ལ་མི་གནས་པར་གྱུར་པ་ཞེས་
[181b]
[181b.1]བགྱི། ཨུ་པཱ་ལི་དེ་ནི་མི་སྤྱོད་པ་ནི་སྤྱོད་དགེ་སློང་གི་བསླབ་པ་ལ་མི་སློབ་པའོ། །ཨུ་པཱ་ལི་དེ་ཙམ་གྱིས་ན་ཚུལ་བཞིན་ལ་མི་གནས་པར་གྱུར་པ་ཞེས་བྱའོ། །བཙུན་པ་ཇི་ཙམ་གྱིས་ན་བསླབ་པ་སྩལ་བར་གྱུར་པ་ཞེས་བགྱི། ཨུ་པཱ་ལི་དེ་ནི་དགེ་སློང་ལ་དགེ་འདུན་གྱིས་གསོལ་བ་
[181b.2]དང་བཞིའི་ལས་ཀྱིས་ནམ་འཚོའི་བར་དུ་བསླབ་པ་བྱིན་པར་གྱུར་པ་སྟེ། ཨུ་པཱ་ལི་དེ་ལྟ་བུ་ནི་བསླབ་པ་བྱིན་པར་གྱུར་པའོ། །ཡང་གསོལ་པ། བཙུན་པ་ཇི་ཙམ་གྱིས་ན་གང་ཟག་གིས་སླར་བཟློག་པ་ལ་བརྩན་པ་ལགས། བཅོམ་ལྡན་འདས་ཀྱིས་བཀའ་སྩལ་པ། ཨུ་པཱ་ལི་རྣམ་པ་གསུམ་
[181b.3]སྟེ། ཚུལ་བཞིན་ལ་གནས་པ་དང་། ཚིག་བརྟན་པ་དང་། སྤྱོད་ལམ་ལས་མ་གལ་བའོ། །རྐྱང་པའི་སྒོ་གསུམ་པའི་མདོའི་ཚིགས་སུ་བཅད་པ་གཉིས་པའོ།། །།མདོར་ན། གང་གི་ཕྱིར་ནི་བྱ་བ་དང་། །གང་ཟག་ཀྱང་ནི་བཅུ་གཉིས་ནི། །བསྙེན་པར་རྫོགས་པར་བྱེད་པ་དང་། །
[181b.4]ཁྱིམ་པ་ཡིན་པར་ཁས་བླངས་པའོ། །སངས་རྒྱས་བཅོམ་ལྡན་འདས་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བཅོམ་ལྡན་འདས་ཀྱིས་གང་ལ་ལས་བྱ་བ་དེའི་སླར་བཟློག་
[181b.5]པ་མི་བརྩན་ནོ་ཞེས་བཀའ་སྩལ་ན། བཙུན་པ་གང་ཟག་བཅུ་གཉིས་སོ་སོར་བསྒོ་བའི་ཚེ་དེ་དག་འདི་སྐད་དུ་མཆི་སྟེ། ཚེ་དང་ལྡན་པ་དག་ངེད་ཅག་ལ་ནི་མ་སྒོ་ཤིག་ཅེས་མཆི་ན་ཅི་དེ་དག་གིས་སླར་བཟློག་པ་ཡང་མི་བརྩན་ནམ། ཨུ་པཱ་ལི་བརྩན་ནོ། །དེའི་ཆད་པའི་ལས་ལ་ངས་དགོངས་ཏེ་
[181b.6]གསུངས་སོ། །བཙུན་པ་བསྙེན་པར་རྫོགས་པར་བགྱིད་པ་ཁྱིམ་པ་ལགས་པར་ཁས་བླངས་ན་བསྙེན་པར་རྫོགས་པ་ཞེས་བགྱིའམ་བསྙེན་པར་མ་རྫོགས་པ་ཞེས་བགྱི། ཨུ་པཱ་ལི་བསྙེན་པར་རྫོགས་པར་ཟིན་ཀྱང་ཁྱིམ་པ་ཡིན་པར་ཁས་བླངས་ན། དེ་ཡང་བསྙེན་པར་མ་རྫོགས་
[181b.7]པ་ཞེས་བྱ་ན་བསྙེན་པར་རྫོགས་པར་བྱེད་པའི་ཚེ་ལྟ་སྨོས་ཀྱང་ཅི་དགོས། རྐྱང་པའི་སྒོ་གསུམ་པའི་མདོའི་ཚིགས་སུ་བཅད་པ་གསུམ་པའོ།། །།མདོར་ན། ཚིལ་བུ་དག་ནི་མི་རུང་བ། །ལྔ་པོ་གང་གིས་རྐང་མི་བསྐུ། །དབང་ཕྱུག་བསྒྲག་པར་བྱ་བ་དང་། །ཞིང་གི་དངོས་པོ་དགེ་
[182a]
[182a.1]འདུན་གྱིའོ། །སངས་རྒྱས་བཅོམ་ལྡན་འདས་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སངས་རྒྱས་བཅོམ་ལྡན་འདས་ཀྱིས་མི་རུང་བ་རྣམ་པ་ལྔའི་ལྷམ་མ་འཆང་ཤིག་ཅེས་བཀའ་སྩལ་པ་དང་། དྲུག་སྡེ་དག་གིས་མི་རུང་བ་རྣམ་པ་
[182a.2]ལྔ་པོ་དེ་དག་གི་ཚིལ་བུས་རྐང་པ་བྱུགས་ནས་ཡུལ་ཀོ་ས་ལའི་རྒྱལ་པོ་གསལ་རྒྱལ་གྱི་བལ་གླང་གི་དྲུང་དུ་དོང་སྟེ། རྫི་ཕྱོགས་སུ་འཁོད་པ་དང་། བལ་གླང་དག་གིས་དྲི་ཚོར་ནས་བྲོས་པ་དང་། དེ་དག་གིས་ཚེ་དང་ལྡན་པ་དག་ཟུང་ཤིག་ཅེས་སྨྲས་པ་དང་། དེ་དག་གིས་སྨྲས་པ། 
[182a.3]བདག་ཅག་གིས་གཟུང་བར་མི་ནུས་སོ། །བཞིན་བཟངས་ངེད་ཀྱིས་གཟུང་ངམ། འཕགས་པ་དག་ཟུང་ཤིག་ངེད་ལ་ཅི་སྦྱིན། བཅའ་བའི་རིན་སྦྱིན་ནོ། །དེས་དེ་དག་གི་མདུན་དུ་སོང་སྟེ་རྫི་མི་ལྡང་བའི་ཕྱོགས་སུ་འདུག་པ་དང་། བལ་གླང་དེ་དག་ཀྱང་འཁོད་དོ། །དེ་དག་གིས་
[182a.4]སྨྲས་པ། འཕགས་པ་དག་ཅི་ཁྱེད་རིག་པ་མཁྱེན་ནམ། བཞིན་བཟངས་ངེད་རིག་པ་མི་ཤེས་མོད་ཀྱི། ངེད་ཀྱི་བལ་གླང་ཅང་ཤེས་ཀྱི་ཚིལ་བུས་རྐང་པ་བསྐུས་པས་སོ། །འཕགས་པ་དག་རྒྱལ་པོའི་བལ་གླང་མཆོག་དག་བྲོས་པར་གྱུར་ནས། ཁྱེད་ཀྱིས་རྒྱལ་པོ་ལ་གནོད་
[182a.5]པ་བྱས་པར་མི་འགྱུར་རམ་ཞེས་སྨྲས་ནས་དེ་དག་ཉེས་པ་ངོར་བརྗོད་ཅིང་འཕྱས་འདོགས་ཏེ་མི་སྙན་པར་ཟེར་རོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གིས་བལ་གླང་ཅང་ཤེས་ཀྱི་ཚིལ་
[182a.6]གྱིས་རྐང་པ་བྱུག་པར་མ་བྱེད་ཅིག །དགེ་སློང་གིས་བལ་གླང་ཅང་ཤེས་ཀྱི་ཚིལ་གྱིས་རྐང་པ་ལ་བྱུག་ན་འདས་པ་དང་བཅས་པར་འགྱུར་རོ། །ཇི་ལྟར་བལ་གླང་ཅང་ཤེས་པ་བཞིན་དུ་རྟ་ཅང་ཤེས་དང་། སེང་གེ་དང་། སྟག་དང་། གཟིག་ལ་སོགས་པ་རྒྱས་པར་བརྗོད་པར་
[182a.7]བྱའོ། །གླེང་གཞི་ནི་རྒྱལ་པོའི་ཁབ་ན་སྟེ། དེ་ནས་རྒྱལ་པོ་གཟུགས་ཅན་སྙིང་པོ་ཚེ་དང་ལྡན་པ་ཀུན་དགའ་བོ་གང་ན་བ་དེར་སོང་སྟེ་དྲུང་དུ་ཕྱིན་པ་དང་། ཚེ་དང་ལྡན་པ་ཀུན་དགའ་བོའི་རྐང་པ་ལ་མགོ་བོས་ཕྱག་འཚལ་ནས་ཕྱོགས་གཅིག་ཏུ་འདུག་གོ། །ཕྱོགས་གཅིག་ཏུ་
[182b]
[182b.1]འདུག་ནས་རྒྱལ་པོ་གཟུགས་ཅན་སྙིང་པོས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་སྨྲས་སོ། །འཕགས་པ་ཀུན་དགའ་བོ་སེང་གེའི་གདན་བཤམས་པ་འདི་ཅི་ཞིག་བགྱི་ཅི་དེང་ཆོས་བསྒྲགས་སམ། དེའི་ཚེ་གསོ་སྦྱིན་གྱི་དུས་ལ་བབ་སྟེ། དེ་རྒྱལ་པོ་ཆེན་པོ་དགེ་སློང་གིས་
[182b.2]མཚུངས་པར་བཟུང་བ་ལགས་ཀྱི་ཁྱིམ་པས་མཚུངས་པར་བཟུང་བ་མ་ལགས་སོ། །ཞེས་སྨྲས་པ་དང་། རྒྱལ་པོས་རྐང་པ་ལ་ཕྱག་འཚལ་ཏེ་སོང་ངོ་། །མཁྱེན་བཞིན་དུ་འདྲི་བ་ནི་སངས་རྒྱས་བཅོམ་ལྡན་འདས་ཏེ། སངས་རྒྱས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་
[182b.3]དགའ་བོ་ལ་ཅིའི་ཕྱིར་རྒྱལ་པོ་ཆོས་མ་མཉན་པར་སོང་ཞེས་སྨྲས་པ་དང་། དེ་ལྟར་གྱུར་པ་བཅོམ་ལྡན་འདས་ལ་ཞིབ་མོར་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ་ཁྱོད་ཀྱིས་ཉེས་སོ། །དེ་སྟེ་རྒྱལ་པོ་གཟུགས་ཅན་སྙིང་པོ་སོ་སོར་ཐར་པ་ཐོས་པར་
[182b.4]གྱུར་ན་ངེས་པར་དེ་སྡོན་པས་ཀྱང་མངོན་དུ་དགའ་བར་འགྱུར་ཏེ། དགའ་ནས་དགའ་བའི་དབང་གིས་བྱ་བ་བྱེད་དུ་གདོན་མི་ཟའོ། །དེ་བས་ན་ངས་གནང་གིས་འདི་འདྲ་བའི་སྐྱེས་བུ་དམ་པ་དད་པ་དེ་དག་ལ་ནི་ཐོས་པར་གྱིས་ཤིག །གཞན་ཡང་རབ་ཏུ་ཕྱུག་ལ་མ་དད། དབུལ་ལ་རབ་
[182b.5]ཏུ་དད་དེ། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བུ་དག་ལའང་ཐོས་པར་གྱིས་ཤིག །གང་གི་ཚེ་ཚེ་དང་ལྡན་པ་གྲོ་ཞིན་བྱེ་བ་ཉི་ཤུ་པ་ཞེས་བྱ་བ་སྐྱ་བོ་བསེང་བསེང་པོ་སྐེམ་ཞིང་རིད་ལ་རྨྱ་ཞིང་ལུས་ཉམ་ཆུང་བར་གྱུར་པ་དང་། བཅོམ་ལྡན་འདས་ཀྱིས་གཟིགས་ཏེ། ཚེ་དང་
[182b.6]ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ་ཅིའི་ཕྱིར་ན་གྲོ་ཞིན་བྱེ་བ་ཉི་ཤུ་པ་ཞེས་བྱ་བ་སྐྱ་བོ་བསེང་བསེང་པོ་སྐེམ་ཞིང་རིད་ལ་རྨྱ་ཞིང་ཉམ་ཆུང་བར་གྱུར། དེས་བཅོམ་ལྡན་འདས་དེ་དང་པོ་བཙས་ནས་ཐུག་པ་འབའ་ཞིག་གིས་ལུས་བསྐྱེད་པ་ལགས་སོ་ཞེས་གསོལ་
[182b.7]པ་དང་། བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ་དེ་ལྟ་བས་ན་ངས་གནང་གིས་གྲོ་ཞིན་བྱེ་བ་ཉི་ཤུ་པ་ལ་ཐུག་པ་ལུད་ཅིག །དེ་ནས་ཚེ་དང་ལྡན་པ་ཀུན་དགའ་བོས་གྲོ་ཞིན་བྱེ་བ་ཉི་ཤུ་པ་ལ་ཚེ་དང་ལྡན་པ་གྲོ་ཞིན་བཅོམ་ལྡན་འདས་ཀྱིས་ཁྱོད་ནི་ཐུག་པ་འཐུང་
[183a]
[183a.1]ཤིག་པར་གནང་ངོ་ཞེས་བསྒོ་བ་དང་། དེས་སྨྲས་པ། བཙུན་པ་ཀུན་དགའ་བོ་བདག་གཅིག་པུ་ལའམ། དེ་སྟེ་དགེ་འདུན་ཐམས་ཅད་དེས་སྨྲས་པ། ཁྱོད་གཅིག་པུའོ། །བཙུན་པ་ཀུན་དགའ་བོ་འདིས་གླེངས་པས་ན་ཚངས་པ་མཚུངས་པར་སྤྱོད་པ་
[183a.2]དག་གིས་ཀྱང་འདི་སྐད་དུ་གྲོ་ཞིན་བྱེ་བ་ཉི་ཤུ་པ་བསྟན་པ་ལ་རབ་ཏུ་བྱུང་ནས་སྔོན་གྲོང་ཁྱེར་ཙམ་པ་ན་ལོ་ལེགས་པར་གྱུར་པའི་ཚེ། བལ་གླང་བདུན་གྱིས་དྲང་བ་ཡང་སྤངས་ཏེ་རབ་ཏུ་བྱུང་ན་ད་ཐུག་པ་ཙམ་ལ་ཡང་ཆགས་སོ་ཞེས་ཟེར་གྱིས། བཅོམ་ལྡན་འདས་ཀྱིས་བདག་གི་ཕྱིར་
[183a.3]དགེ་འདུན་ཐམས་ཅད་ཀྱང་ཐུག་པ་གནང་ན་བདག་ཀྱང་གཟོད་འཚལ་བར་བགྱིའོ་ཞེས་གསོལ་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ཏོ། །བཅོམ་ལྡན་འདས་ཀྱིས་བཀའ་སྩལ་པ། དེ་ལྟར་ན་གནང་གིས་གྲོ་ཞིན་བྱེ་བ་ཉི་ཤུ་པའི་ཕྱིར་དགེ་
[183a.4]འདུན་ཐམས་ཅད་ཀྱང་ཐུག་པ་འཐུང་ཤིག །གང་གི་ཚེ་རྒྱལ་པོ་གཟུགས་ཅན་སྙིང་པོ་བཅོམ་ལྡན་འདས་ཀྱིས་དགེ་འདུན་རྣམས་ཐུག་པ་འཐུང་བར་གནང་ངོ་ཞེས་ཐོས་ནས་དེས་དགེ་འདུན་ལ་ས་བོན་བུམ་པ་སྟོང་གིས་བཏབ་པའི་ཞིང་དག་ཕུལ་བ་དང་། དགེ་སློང་དག་གིས་མ་
[183a.5]བླངས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་ཕྱིར་ན་བླང་བར་བྱ་སྟེ་དེ་ལ་ཐེ་ཚོམ་དུ་མ་བྱེད་ཅིག །དེ་བས་ན་ཞིང་ལས་བྱུང་བ་རྣམས་དགེ་འདུན་གྱིས་སྤྱད་པར་གྱིས་ཤིག །རྐྱང་པའི་སྒོ་གསུམ་པའི་མདོའི་ཚིགས་སུ་བཅད་པ་བཞི་པའོ།། །།མདོར་ན། 
[183a.6]གདིང་དང་བསྙེན་པར་རྫོགས་པ་དང་། །དགེ་ཚུལ་ཕ་དང་གསར་བུ་དང་། །སྙོམས་ཞུགས་དང་ནི་མི་གནང་བ། །བསླབ་པ་བྱིན་པ་གཉིས་པའོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སངས་
[183a.7]རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་དགེ་སློང་དང་ཁྱིམ་པ་གཉིས་ལྷན་ཅིག་ཏུ་གདིང་བ་གཅིག་ལ་མཆིས་སུ་རུང་ངམ། ཨུ་པཱ་ལི་དེ་ནི་མི་རུང་མོད་ཀྱི། དེ་ལྟ་བུའི་རྐྱེན་ཅིག་བྱུང་ན་གནང་ངོ་། །བཙུན་པ་དགེ་ཚུལ་ཕ་དང་། དགེ་སློང་གསར་བུ་དང་། 
[183b]
[183b.1]མ་ནིང་དང་། ཟ་མ་དང་། དགེ་སློང་མ་སུན་ཕྱུང་བ་དང་། ཕ་བསད་པ་དང་། མ་བསད་པ་དང་། དགྲ་བཅོམ་པ་བསད་པ་དང་། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང་། མུ་སྟེགས་ཅན་དང་། མུ་སྟེགས་ཅན་དུ་སོང་བ་དང་། 
[183b.2]རྐུན་གནས་དང་། སོ་སོར་གནས་པ་དང་། མི་གནས་པ་དག་ལ་སོགས་པ་དང་གདིང་བ་གཅིག་གི་སྟེང་ན་ལྷན་ཅིག་ཏུ་མཆིས་པར་རུང་ངམ། ཨུ་པཱ་ལི་དེ་ལྟར་ནི་མི་རུང་མོད་ཀྱི། དེ་ལྟ་བུའི་རྐྱེན་ཅིག་བྱུང་ན་གནང་ངོ་དེ་བཞིན་དུ་སྟན་གཅིག་གམ། ཁྲི་གཅིག་གམ། ཁྲིའུ་གཅིག་གམ། 
[183b.3]པར་ཏང་གཅིག་ཏུ་མི་རུང་མོད་ཀྱི། དེ་ལྟ་བུའི་རྐྱེན་ཅིག་བྱུང་ན་རུང་ངོ་། །བཙུན་པ་ཁྱིམ་པ་དང་སྟེགས་བུ་ལ་སྟན་བཏིང་བའི་སྟེང་ན་ལྷན་ཅིག་ཏུ་མཆིས་པར་རུང་ངམ། མི་རུང་མོད་ཀྱི། དེ་ལྟ་བུའི་རྐྱེན་ཅིག་བྱུང་ན་རུང་ངོ་། །པར་ཏང་དག་བཏིང་ཡང་མི་རུང་མོད་ཀྱི་དེ་ལྟ་བུའི་རྐྱེན་ཅིག་བྱུང་
[183b.4]ན་པར་ཏང་དག་བཏིང་བར་གྱུར་པའང་དེ་བཞིན་ནོ། །དེ་བཞིན་དུ་དགེ་ཚུལ་ཕ་དང་། དགེ་སློང་གསར་བུ་ནས་སོ་སོར་གནས་པའི་བར་དུ་སྟེ། དེ་བཞིན་དུ་གནས་ལ་ཉེས་པའི་དམིགས་མ་བྱུང་གི་བར་དུ་ལྷན་ཅིག་ཏུ་འདུག་ན་འདས་པ་དང་བཅས་པར་འགྱུར་རོ། །བཙུན་པ་བསླབ་
[183b.5]པ་སྩལ་བ་གཉིས་ཤིག་སྟན་གཅིག་གི་སྟེང་ན་ལྷན་ཅིག་མཆིས་སུ་རུང་ངམ། ཨུ་པཱ་ལི་དེ་ནི་མི་རུང་ངོ་། །རྐྱང་པའི་སྒོ་གསུམ་པའི་མདོའི་ཚིགས་སུ་བཅད་པ་ལྔ་པའོ།། །།འདུལ་བ་གཞུང་དམ་པ། བམ་པོ་བཞི་བཅུ་རྩ་གཉིས་པ། མདོར་ན། མི་བསླང་བ་དང་ཁྲིའུ་
[183b.6]གཅིག །བྲེལ་བར་གྱུར་པའང་དེ་བཞིན་ཏེ། །ཅུང་ཟད་བྲེལ་བར་གྱུར་པ་དང་། །རྩྭ་དང་ཤིང་ཡང་དགེ་འདུན་གྱིའོ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་པའི་ཚེ། དགེ་སློང་དག་ཁྲིའུའི་
[183b.7]སྟེང་ན་བཙོ་བླག་གི་ལས་བྱེད་ཅིང་འདུག་པ་དང་། དྲུག་སྡེ་དག་དེ་ཉིད་དུ་འདུག་ཅིང་གནོད་པར་བྱེད་དེ། དེ་དག་བྲེལ་བཞིན་དུ་བསླང་བ་དང་དེ་དག་ལ་གནོད་པར་གྱུར་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་
[184a]
[184a.1]བཀའ་སྩལ་པ། དགེ་སློང་བཙོ་བླག་གི་ལས་བྱེད་ཅིང་བྲེལ་བ་ལ་དགེ་སློང་དག་གིས་མ་བསླང་ཤིག །བསླང་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་དག་ཟས་ཟ་ཞིང་འཁོད་པ་རྣམས་ལ་དྲུག་སྡེ་དག་
[184a.2]གིས་རྒན་རིམས་བཞིན་དུ་བྱའོ་ཞེས་བསླང་བ་དང་། དགེ་སློང་དག་ལྡང་དུ་མ་བཏུབ་ནས། བཅོམ་ལྡན་འདས་ཀྱིས་བཀའ་སྩལ་པ། ཇི་ལྟར་རྒན་རིམས་བཞིན་དུ་འདུག་ཤིག །བཅོམ་ལྡན་འདས་ཀྱིས་ཇི་ལྟར་རྒན་རིམས་བཞིན་དུ་འདུག་ཤིག་ཅེས་བཀའ་སྩལ་པ་དང་། 
[184a.3]དྲུག་སྡེ་དག་ཕྱིས་འོངས་ནས་དགེ་སློང་སྔ་མ་ཟས་ཟ་ཞིང་བྲེལ་བ་དག་བསླང་བ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གིས་དགེ་སློང་ཟས་ཟ་ཞིང་བྲེལ་བ་དག་མ་བསླང་བར་གུད་དུ་འདུག་པར་བྱ་སྟེ། བསླང་ན་འདས་པ་དང་བཅས་པའོ། །སངས་རྒྱས་བཅོམ་
[184a.4]ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་ཇི་ཙམ་གྱིས་ན་དགེ་སློང་དག་ཟན་ཟ་ཞིང་བྲེལ་བ་ཞེས་བགྱི། བཅོམ་ལྡན་འདས་ཀྱིས་བཀའ་སྩལ་པ། ཆུང་ངུ་ལན་ཚྭའམ། ཤང་ཅེའམ། ལ་ཕུག་ཀྱང་རུང་བྲིམས་པར་གྱུར་པའོ། །བཅོམ་ལྡན་འདས་ཀྱིས་དགེ་སློང་
[184a.5]ཟས་ཟ་ཞིང་བྲེལ་བ་ལ་མ་བསླང་ཤིག་ཅེས་བཀའ་སྩལ་པ་དང་། དྲུག་སྡེ་དག་རྒན་རིམས་ཀྱིས་དང་པོར་འདུག་ནས། ཟས་ཟ་ཞིང་ཆེད་དུ་བྲེལ་བར་བྱེད་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གིས་གྲལ་མ་ཡིན་པར་འདུག་ལ་ཟས་ཟ་ཞིང་བྲེལ་བར་
[184a.6]མ་བྱེད་ཅིག །བྱས་ན་འདས་པ་དང་བཅས་པར་འགྱུར་རོ། །དགེ་སློང་དག་གྲལ་རིམས་ལ་མཁས་པར་གྱིས་ཤིག །དེ་ལས་གཞན་དུ་ན་འདས་པ་དང་བཅས་པར་འགྱུར་རོ། །དགེ་འདུན་གྱི་བཙོ་བླག་གི་བུམ་པ་དང་། གཞོང་ཁུང་དག་དགེ་སློང་གིས་བླངས་ནས་བཙོ་བླག་གི་
[184a.7]ལས་བྱེད་པ་དང་། དྲུག་སྡེ་དག་གིས་ཚེ་དང་ལྡན་པ་དག་ངེད་རྒན་པས་ངེད་སྔར་དབང་ངོ་ཞེས་སྨྲས་ནས། ཚོན་རྩི་དག་ཕོ་སྟེ་ཁྱེར་བ་དང་། དགེ་སློང་དག་བྲེལ་བར་གྱུར་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་
[184b]
[184b.1]ཀྱིས་བཀའ་སྩལ་པ། དགེ་སློང་དག་གིས་བུམ་པའམ། གཞོང་ཁུང་དག་བྲེལ་བ་ལ་མ་བླང་བར་བྱ་བ་རྣམས་ཟིན་ནས་གདོང་ལོང་ཤིག །བཅོམ་ལྡན་འདས་ཀྱིས་དགེ་སློང་དག་གིས་བུམ་པའམ། གཞོང་ཁུང་དག་བྲེལ་བ་ལ་མ་བསླང་ཤིག་ཅེས་བཀའ་སྩལ་པ་དང་། 
[184b.2]དྲུག་སྡེ་དག་གིས་བསམས་བཞིན་དུ་སྣོད་རྣམས་ཚོན་ཅུང་ཟད་ཙམ་ཞིག་གིས་བྲེལ་བར་བྱས་ཏེ་བཞག་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཚོན་རྩི་ཐམས་ཅད་སྣོད་གཅིག་གི་ནང་དུ་བླུགས་ལ་དགོས་ན་བླང་བར་གྱིས་ཤིག །དགེ་སློང་གིས་སྣོད་དག་གི་ནང་དུ་
[184b.3]ཚོན་རྩི་ཅུང་ཟད་ཀྱིས་བྲེལ་བར་བྱ་སྟེ། མ་བཞག་ཤིག །བཞག་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། ཁྱིམ་བདག་མགོན་མེད་ཟས་སྦྱིན་གྱིས་ཛེ་ཏའི་ཚལ་ཤིང་ཐགས་ཀྱིས་བསྐོར་བ་དང་། ཁྱིམ་བདག་དག་གིས་བཅག་ཅིང་བཅག་
[184b.4]ཅིང་ཁྱེར་ནས། བཅོམ་ལྡན་འདས་ཀྱིས་བཀའ་སྩལ་པ། མ་བཀུར་ཅིག་ཅེས་བསྒོ་ཤིག །དེ་དག་གིས་བསྒོ་བ་དང་། ཤིང་དང་རྩྭ་ཡང་བོར་ཏེ་དོང་ངོ་། །དེ་དག་ཆུད་ཟོས་ནས། བཅོམ་ལྡན་འདས་ཀྱིས་བཀའ་སྩལ་པ། སྤྱད་དུ་མི་རུང་བ་དག་ནི་ཚང་མང་དུ་སྐྱོལ་ཅིག ། 
[184b.5]ལྷག་མ་དག་ནི་ལས་གསར་དུ་བྱེད་པ་ལ་ཕུལ་ཅིག །དྲུག་སྡེ་དག་གིས་ལས་གསར་དུ་བྱར་རུང་བའི་ཤིང་དག་གཤེགས་ནས་མེར་བུས་ཏེ་བཙོ་བླག་གི་ལས་བྱེད་པ་དང་། བཅོམ་ལྡན་འདས་ཀྱིས་བཀའ་སྩལ་པ། ལས་གསར་དུ་བྱར་རུང་བའི་ཤིང་དག་ནི་མ་བུད་ཅིག །བུས་
[184b.6]ན་འདས་པ་དང་བཅས་པར་འགྱུར་རོ། །རྐྱང་པའི་སྒོ་གསུམ་པའི་མདོའི་ཚིགས་སུ་བཅད་པ་དྲུག་པའོ།། །།མདོར་ན། མགོན་མེད་ཟས་སྦྱིན་གྱི་ནི་རྒྱན། །འདུག་པ་བླང་བར་མི་བྱའོ། །སྣོད་སྤྱད་ལག་ན་ཐོགས་པ་དང་། །ལྷམ་ཡང་ཕྱི་བར་བྱ་བའོ། །སངས་རྒྱས་བཅོམ་ལྡན་
[184b.7]འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེ་ནས་ཁྱིམ་བདག་མགོན་མེད་ཟས་སྦྱིན་གྱིས་བཅོམ་ལྡན་འདས་ཀྱིས་དེ་སྟེ་གནང་ན་བདག་གིས་ཛེ་ཏའི་ཚལ་ཡང་དབུལ་བར་བགྱིའོ་ཞེས་གསོལ་པ་དང་། བཅོམ་ལྡན་འདས་
[185a]
[185a.1]ཀྱིས་བཀའ་སྩལ་པ། ཁྱིམ་བདག་ངས་གནང་གིས་ཕུལ་ཅིག །དེས་ཤིང་གང་ཕོའི་མིང་དུ་བྱ་བ་ལ་ནི་ཕོའི་རྒྱན་གྱིས་བརྒྱན། གང་མོའི་མིང་དུ་བྱ་བ་ལ་ནི་མོའི་རྒྱན་གྱིས་བརྒྱན་པ་དང་། དགེ་སློང་དག་གིས་ཇི་ལྟར་བྱ་བ་མི་ཤེས་ནས། དེ་ལྟར་གྱུར་པ་དགེ་སློང་
[185a.2]དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་ཉིད་ལ་དྲིས་ཤིག །དེ་དག་གིས་ཁྱིམ་བདག་ཉིད་ལ་དྲིས་པ་དང་། དེས་སྨྲས་པ། འཕགས་པ་ཇི་ལྟར་བསྔོས་པ་དེ་བཞིན་དུ་མཛོད་ཅིག །དེ་ལྟར་གྱུར་པ་དགེ་སློང་དག་
[185a.3]གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། གང་ཤིང་ཕོའི་མིང་དུ་བྱ་བ་དང་། གང་ཤིང་མོའི་མིང་དུ་བྱ་བ་རྣམས་ཀྱི་རྒྱན་སོ་སོར་བསྡུས་ལ་ཐུམ་པོར་བྱོས་ཏེ་ཞོག་ཤིག །ནམ་དུས་སྟོན་གྱི་ཚེ་ཡང་དེ་བཞིན་དུ་བརྒྱན་པར་གྱིས་ཤིག ། 
[185a.4]རྩིག་པའི་ནི་རི་མོའི་ཡོ་བྱད་དུ་བྱོས་ཤིག །བསྲོ་ཁང་གི་རྩིག་པ་དང་། ཀ་བ་དག་གི་ནི་ལས་གསར་དུ་བྱོས་ཤིག །དེའི་སའི་ནི་དགེ་འདུན་གྱི་སྣང་མར་བྱོས་ཤིག །ནད་པའི་སྨན་ཁང་གི་རྩིག་པ་དང་། ཀ་བའི་དེ་དག་ནི་ལས་གསར་དུ་བྱོས་ཤིག །དེའི་སའི་སྨན་གྱི་ཡོ་བྱད་
[185a.5]བྱོས་ཤིག །ཚང་མང་གི་རྩིག་པ་དང་ཀ་བའི་ནི་དེ་དག་ལས་གསར་དུ་བྱོས་ཤིག །དེའི་སའི་ནི་དགེ་འདུན་གྱི་བཤོས་སུ་གྱིས་ཤིག །ཆུ་གང་གི་རྩིག་པ་དང་། ཀ་བའི་ལས་གསར་དུ་གྱིས་ཤིག །དེའི་སའི་ནི་སྐོམ་དུ་བྲིམས་ཤིག །དུགས་ཁང་གི་རྩིག་པ་དང་། 
[185a.6]ཀ་བའི་ནི་དེའི་ལས་གསར་དུ་གྱིས་ཤིག །དེའི་སའི་ནི་དུགས་ཁང་དུ་གྱིས་ཤིག །བཀད་སའི་ཁང་པའི་རྩིག་པ་དང་། ཀ་བ་དག་གིས་ནི་ལས་གསར་དུ་གྱིས་ཤིག །དེའི་སའི་ནི་སྣུམ་པའི་ཟོང་གྱིས་ཤིག །ཁྱམས་དང་། སྟེགས་བུ་དང་། འཆག་ས་དང་། སྒོ་
[185a.7]ཁང་དང་། ཡང་ཐོག་གི་རྩིག་པ་དང་། ཀ་བ་དག་གིས་ནི་ལས་གསར་དུ་གྱིས་ཤིག །དེའི་སའི་ནི་དགེ་འདུན་སྤྱིར་བགོས་ཤིག །གང་རྫིང་བུའི་བ་དེ་ནི་ཕྱོགས་བཞིའི་དགེ་སློང་གི་དགེ་འདུན་གྱི་སྤྱིར་ཞོག་ཤིག །དགེ་སློང་སྤོང་བའི་ཁང་བུའི་ནང་ན་འདུག་ཅིང་དགེ་བའི་
[185b]
[185b.1]ཕྱོགས་སྤྱོད་པ་དང་། དྲུག་སྡེ་དག་དེར་འོངས་ནས་ངེད་རྒན་ནོ་ཞེས་ཟེར་ནས་དེ་དག་བསླང་སྟེ་བཏང་བ་དང་། བཅོམ་ལྡན་འདས་ཀྱིས་བཀའ་སྩལ་པ། རྒན་རིམས་སོ་ཞེས་དགེ་སློང་གིས་དགེ་སློང་འཁོད་པ་ལ་མ་བསླང་ཤིག །བསླང་ན་འདས་པ་དང་བཅས་པར་
[185b.2]འགྱུར་རོ། །དགེ་སློང་དག་བྱ་བ་བྱས་ནས་སྟན་ལས་ལངས་ཏེ་འཆག་ཅིང་འདུག་བཞིན་དུ་གཞན་གྱིས་སྟན་བླངས་ནས་མ་སྟེར་ནས་དགེ་སློང་དག་བྲེལ་བར་གྱུར་ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། 
[185b.3]བྱ་བ་བྱས་ནས་སྟན་ལས་ལངས་ན་སྟན་མ་འཛིན་ཅིག །དགེ་སློང་དག་རིང་ཞིག་ཏུ་སྟན་ལས་འདུག་ནས་ལངས་ཏེ་འཆག་པ་དང་། དེའི་སར་དྲུག་སྡེ་དག་འདུག་ནས་དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། 
[185b.4]དེར་མ་འདུག་ཤིག །ལངས་ཏེ་འཆག་ཏུ་འགྲོ་ན་ཡང་དེའི་སྟེང་དུ་ཆོས་གོས་སམ། པུས་འཁྱུད་ཅིག་ཞོག་ལ་ཆོགས་ཤིག །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་དག་སྣོད་རྣམས་ཐོགས་བཞིན་དུ་གཙུག་ལག་ཁང་དུ་འོངས་པ་དང་། དེ་ནས་དགེ་སློང་གཅིག་གིས་
[185b.5]ཐོགས་བཞིན་དུ་ཕྱག་བྱས་པ་དང་། དེའི་རིལ་བ་ཆག་པར་གྱུར་ཏོ། །གཞན་ཞིག་ཀྱང་ཁང་བཟངས་ཀྱི་ཀ་བ་ལ་ལྷམ་བརྡབས་པ་དང་། དགེ་སློང་དག་འཕྱ་བར་གྱུར་ནས་དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་
[185b.6]སྩལ་པ། ངས་དགེ་སློང་ལམ་དུ་འཇུག་པའི་མཚུངས་པར་སྤྱོད་པའི་ཆོས་བཅའོ། །དགེ་སློང་ལམ་དུ་འཇུག་པས་ཆུ་མཐོང་ན་ལྷུང་བཟེད་དང་ཆོས་གོས་ཕོག་སྟེ་ཕྱོགས་གཅིག་ཏུ་ཞོག་ལ། དེ་ནས་གོས་དག་ཀྱང་སྤྲུགས་ཏེ་ཁྲུས་བྱོས་ལ། དེ་ནས་རྐང་པ་དང་། ལག་པ་ཁྲུས་ལ་
[185b.7]ཆུ་ཡང་ཆུ་ཆགས་ཀྱིས་ཚོགས་ཏེ་ར་ད་གཤེར་བས་ལྷམ་ཕྱིས་ལ་དེའི་འོག་ཏུ་ལག་པ་བསྙལ་ནས་བླ་འོག་གི་བགོ་བ་ལེགས་པར་གྱོན་ལ་སྤྱོད་ལམ་ཞི་བཞིན་གཙུག་ལག་ཁང་དུ་འགྲོ་བར་བྱའོ། །དེ་ལས་གཞན་དུ་ན་འདས་པ་དང་བཅས་པར་འགྱུར་རོ། །རྐྱང་པའི་སྒོ་གསུམ་
[186a]
[186a.1]པའི་མདོའི་ཚིགས་སུ་བཅད་པ་བདུན་པའོ།། །།མདོར་ན། སྤུ་གྲིའི་བདར་དང་སེན་མོ་བཅད། །སྨང་ཚེར་རྐང་པའི་རྟེན་དང་ནི། །བཤང་བར་བྱ་དང་གཅི་བའི་གནས། །བྱ་བ་བྱས་པ་མི་བཅང་ངོ་། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་
[186a.2]ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །བཅོམ་ལྡན་འདས་ཀྱིས་དགེ་འདུན་གྱི་ཕྱིར་སྤུ་གྲིའི་སྣོད་ཆོངས་ཤིག་ཅེས་བཀའ་སྩལ་པ་དང་། དྲུག་སྡེ་དག་གིས་དགེ་འདུན་གྱི་སྤུ་གྲི་ཁྱེར་ཏེ་བྱ་བ་བྱས་ཀྱང་སྤུ་གྲི་བླངས་ནས་ད་དུང་བྱ་བ་ཡོད་ཅེས་ཟེར་ནས་སྤུ་གྲི་མ་སྟེར་རོ། །དེ་ལྟར་
[186a.3]གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། སྤུ་གྲི་བྱ་བ་བྱས་ནས་མ་འཆང་ཤིག །བཅངས་ན་འདས་པ་དང་བཅས་པར་འགྱུར་རོ། །སྤུ་གྲི་ཇི་ལྟ་བ་དེ་བཞིན་དུ་བདར་དང་། སེན་མོ་བཅད་པ་དང་། སྨང་ཚེར་དང་། རྐང་པ་
[186a.4]བརྟེན་པ་རྣམས་སོ། །དྲུག་སྡེ་དེ་དག་གིས་གཅི་བའི་གནས་སུ་ཞུགས་ཏེ་བྱ་བ་བྱས་ཀྱང་ད་དུང་ཡང་སླར་འཇུག་གོ་ཞེས་སྨྲས་ནས། དགེ་སློང་ལྷགས་པའི་རྣམས་འཇུག་ཏུ་མི་སྟེར་ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་
[186a.5]ཀྱིས་བཀའ་སྩལ་པ། དགེ་སློང་གིས་གཅི་བའི་གནས་སུ་ཞུགས་ཏེ་བྱ་བ་བྱས་ན་དགེ་སློང་དག་ལ་མ་བགགས་ཤིག་བགགས་ན་འདས་པ་དང་བཅས་པར་འགྱུར་རོ། །བཤང་བའི་སར་ཡང་དེ་བཞིན་ནོ། །རྐྱང་པའི་སྒོ་གསུམ་པའི་མདོའི་ཚིགས་སུ་བཅད་པ་བརྒྱད་པའོ།། །།མདོར་ན། 
[186a.6]གཡོག་དང་དུས་སྟོན་ཆེན་པོ་དང་། །རྙོག་པ་ཅན་གྱི་ཆུ་དང་ནི། །ཕྱེ་ལས་བརྫིས་དང་སྐྱོ་མ་དང་། །སྡེར་བསྡུས་དེ་བཞིན་བསྒྲགས་པའོ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །ཁྱིམ་བདག་མགོན་
[186a.7]མེད་ཟས་སྦྱིན་གྱིས་བཅོམ་ལྡན་འདས་ཀྱིས་དེ་སྟེ་གནང་ན་བདག་གིས་སེན་མོ་དང་དབུ་སྐྲའི་མཆོད་རྟེན་ལ་དུས་སྟོན་ཆེན་པོ་བགྱིའོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལྟར་ན་གནང་གིས་གྱིས་ཤིག །བཅོམ་ལྡན་འདས་ཀྱིས་དབུ་སྐྲ་དང་སེན་མོའི་མཆོད་
[186b]
[186b.1]རྟེན་ལ་དུས་སྟོན་གསོལ་ཅིག་ཅེས་བཀའ་སྩལ་པ་དང་། དགེ་སློང་དག་དུས་སྟོན་ཆེན་པོའི་ཚེ་འདུས་ནས་དེ་དག་རྫིང་བུའི་ནང་དུ་ལྷུང་བཟེད་རྣམས་བཀྲུས་པ་དང་། གཙུག་ལག་ཁང་ན་གནས་པ་དང་། དགེ་བསྙེན་དག་གིས་ཀྱང་མར་དང་། འབྲུ་མར་དང་། ཞོ་དང་། སྦྲང་རྩིའི་
[186b.2]བུམ་པ་རྣམས་ཀྱང་རྫིང་དུ་བཀྲུས་པས་ན་ལྷུང་བཟེད་རྣམས་དང་བུམ་པ་དེ་རྣམས་ཀྱི་སྣུམ་དག་གིས་ཆུའི་སྟེང་དུ་ཞག་ཆགས་པར་གྱུར་ཏེ། དེ་ལ་དགེ་སློང་དག་ཐེ་ཚོམ་སྐྱེས་ནས་ཆུ་མི་འཐུང་ངོ་། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་
[186b.3]འདས་ཀྱིས་བཀའ་སྩལ་པ། དེས་ཁ་ཟས་ཀྱི་བྱ་བ་བྱེད་མི་ནུས་ཀྱིས་དཀྲུགས་ལ་འཐུང་ཤིག །དེ་ལ་ཐེ་ཚོམ་དུ་མ་བྱེད་ཅིག །ཆུ་དེ་ཁོ་ར་ཁོར་ཡུག་ཏུ་སྐྱེ་བོ་མང་པོ་དག་གིས་དཀྲུགས་པས་ན་ཐམས་ཅད་ཀྱང་རྙོག་པས་གང་སྟེ་གདོང་གི་གཟུགས་བརྙན་ཡང་མི་སྣང་བར་གྱུར། ཆུ་
[186b.4]ཚགས་ཀྱང་རྙོག་པས་འགགས་ནས་ཆུ་མི་ཟག་པ་དང་། དེ་དག་ལ་གནོད་པར་གྱུར་ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། གང་ན་གདོང་གི་གཟུགས་བརྙན་མི་སྣང་བ་དེར་ལྷུང་བཟེད་ཆུང་ངུའམ་
[186b.5]སྣོད་གཞན་གྱི་ཆུས་ལ་ཤིང་ཏོག་ཀ་ཏ་ཀའི་འབྲས་བུ་ཆུག་སྟེ་སྐད་ཅིག་སྡོད་ལ་རྟོགས་ཤིག་དང་ངེས་པར་གདོང་གི་གཟུགས་བརྙན་ཡང་སྣང་བར་འགྱུར་རོ། །དེ་ལྟ་བུ་མེད་ན་ཟན་གྱི་ཆང་བུ་ཆུག་ཤིག །དེ་སྣུམ་མེད་པས་ཞིགས་པ་དང་། བཅོམ་ལྡན་འདས་ཀྱིས་བཀའ་སྩལ་པ། 
[186b.6]ཕྱེ་མར་དུ་གྱིས་ལ་དེར་ཆུག་ཤིག །ཆུ་བ་ཚྭ་ཅན་དུ་གྱུར་ནས་དགེ་སློང་དག་ཐེ་ཚོམ་སྐྱེས་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་དེས་ལན་ཚྭའི་བྱ་བ་བྱེད་ནུས་ན་བྱིན་ལེན་བྱོས་ལ་འཐུང་ཤིག །དེ་སྟེ་བྱ་བ་བྱེད་མི་ནུས་ན་ཆུས་ལ་འཐུང་ཤིག །དེ་ལ་ཐེ་ཚོམ་
[186b.7]དུ་མ་བྱེད་ཅིག །རྐྱང་པའི་སྒོ་གསུམ་པའི་མདོའི་ཚིགས་སུ་བཅད་པ་དགུ་པའོ།། །།མདོར་ན། ཆུ་དང་ཞོ་ལས་ཆུར་གྱུར་དང་། །བུམ་པ་བུམ་བུའང་དེ་བཞིན་ཏེ། །ལག་པ་བསྙལ་ནས་འཐུང་བ་དང་། །དགེ་ཚུལ་ཕ་ལའང་རྣམ་བཞིར་བྱ། །ལྷུང་བཟེད་དང་ནི་གདོང་
[187a]
[187a.1]བཀྲུ་དང་། །བསོད་སྙོམས་པ་ལ་རྣམ་པ་གཉིས། །རྒྱགས་དང་འབྲས་བུ་མེ་ཏོག་དག །ཕོངས་ན་རུང་གིས་བཟའ་བར་བྱའོ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །
[187a.2]དགེ་སློང་དག་ཁྲོན་པའི་ནང་ནས་ཆུ་བཅུས་ཏེ་དེ་དག་གིས་བཙགས་ན་འབྲས་ཅན་བྲུལ་མ་དང་ཁུར་བའི་དུམ་བུ་དག་བྱུང་ངོ་། །དེ་དག་ཐེ་ཚོམ་སྐྱེས་ནས་ཆགས་པ་དང་དུམ་བུ་དག་ཀྱང་འཁྲུ་བར་གྱུར་ནས་དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་
[187a.3]ལྡན་འདས་ཀྱིས་བཀའ་སྩལ་པ། དེས་ཁ་ཟས་ཀྱི་བྱ་བ་བྱེད་མི་ནུས་ཀྱིས་ཕྱུང་སྟེ་བོར་ལ་ཚོགས་ཤིག །དེ་ལ་ཐེ་ཚོམ་དུ་མ་བྱེད་ཅིག །དགེ་སློང་དག་རྫིང་ནས་ཆུ་འཆུ་བ་དང་དེར་ཆུའི་བུམ་པ་དང་སྦྲང་རྩིའི་བུམ་པ་དག་བཀྲུས་པ་དང་། དགེ་སློང་དག་གིས་ཀྱང་ལྷུང་བཟེད་སྣུམ་
[187a.4]ཅན་དག་བཀྲུས་སོ། །དེ་དག་གི་སྣུམ་གྱིས་ཆུའི་སྟེང་ཞག་ཏུ་ཆགས་པར་གྱུར། ཞོའི་འབྲུམ་བུ་དག་ཀྱང་སྣང་བར་གྱུར་ནས། དགེ་སློང་དག་ཐེ་ཚོམ་སྐྱེས་ཏེ་མ་བཅུས་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེས་ཁ་ཟས་ཀྱི་བྱ་བ་བྱེད་མི་ནུས་ཀྱིས་ཆུས་ཤིག ། 
[187a.5]ཕྱི་དྲོ་མི་འཐུང་ནས་བཅོམ་ལྡན་འདས་ཀྱིས་བཀའ་སྩལ་པ། འཐུང་ཤིག་བུམ་པ་དང་རིལ་བ་དག་གི་ནང་དུ་མི་ལྡུགས་ཏེ། བཅོམ་ལྡན་འདས་ཀྱིས་བཀའ་སྩལ་པ། དེར་ལུགས་ཤིག་དགེ་སློང་དག་ཅིག་ལམ་དུ་ཞུགས་ཏེ་དོང་བ་དང་། དེ་ན་ཆུ་མེད་དེ་ཁྱིམ་བདག་གིས་སྣོད་ནས་ཆུ་
[187a.6]འགྲོན་པ་མང་པོ་ལ་བྱིན་པ་དང་། དགེ་སློང་དག་གིས་འཐུང་དུ་མ་བཏུབ་སྟེ། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་གཞན་མེད་ན་རྟོགས་ལ་འཐུང་ཤིག །དེ་དག་བུམ་པ་དང་རིལ་བའི་ནང་དུ་མི་ལྡུགས་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེར་ཡང་
[187a.7]ལུགས་ཤིག །ཕྱི་དྲོ་མི་འཐུང་བ་དང་། བཅོམ་ལྡན་འདས་ཀྱིས་བཀའ་སྩལ་པ། འཐུང་ཤིག་ལམ་ན་རྡོ་ཆུ་སྒྲོམ་ཡོད་པ་དང་། དགེ་སློང་དག་ཐེ་ཚོམ་སྐྱེས་ཏེ་ཆུ་མ་བླངས་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་རྣམས་རྡོ་ཆུ་སྒྲོམ་ནི་བཀྲུ་བཀྲུ་བ་ཡིན་
[187b]
[187b.1]གྱིས། རྟོགས་ལ་འཐུང་ཤིག །རིལ་བ་དང་བུམ་པ་དག་ཏུ་མི་ལྡུགས་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེར་ཡང་ལུགས་ཤིག །ཕྱི་དྲོ་མི་འཐུང་བ་དང་། བཅོམ་ལྡན་འདས་ཀྱིས་བཀའ་སྩལ་པ། འཐུང་ཤིག །དེ་ལ་ཐེ་ཚོམ་དུ་མ་བྱེད་ཅིག །དེ་
[187b.2]བཞིན་དུ་ཤིང་སྒྲོམ་དང་རྐྱལ་པའི་ནང་ན་འདུག་པ་ཡང་རྟོགས་ལ་འཐུང་ཤིག །ཕྱི་དྲོ་དང་། རིལ་བ་དང་། བུམ་པའི་ནང་དུ་ཡང་ལུགས་ཤིག །དེ་ལ་ཐེ་ཚོམ་དུ་མ་བྱེད་ཅིག །དགེ་སློང་དག་གིས་དགེ་འདུན་ལ་ཆུ་བྲིམས་པ་དང་། དེ་ན་དགེ་སློང་དག་གིས་ཚེ་དང་ལྡན་པ་ཆུ་རྒྱུན་ལྷུང་
[187b.3]བཟེད་ཀྱི་ནང་ནས་མ་ཆད་པས་ན་བཞག་པར་གྱུར་ཏོ་ཞེས་སྨྲས་ཏེ། དེ་དག་གིས་མ་བླངས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ཁུ་བ་ཐམས་ཅད་ཀྱི་རྒྱུད་ནི་ཐུར་དུ་འབབ་ཀྱི་སྟེང་དུ་མི་འགྱུར་
[187b.4]གྱིས་འཐུང་ལ་དེ་ལ་ཐེ་ཚོམ་མ་བྱེད་ཅིག །དེ་བཞིན་དུ་འོ་མ་དང་། ཞོ་དང་། ཞོའི་ཆུ་དང་། དར་བ་དང་། རྩབ་མོ་དང་། ཚྭ་ལ་སོགས་པ་ལ་རྒྱས་པར་བརྗོད་དོ། །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་དག་ལྗོངས་རྒྱུ་ཞིང་སྤྱོད་པ་ལས་བ་ལང་གི་ལྷས་སུ་ཕྱིན་པ་དང་། དེ་དག་ལ་
[187b.5]དེ་ན་ཆུ་མེད་དེ། དེ་དག་གིས་ཞོའི་ཆུ་བྱིན་པ་དང་། དགེ་སློང་དེ་དག་ཐེ་ཚོམ་སྐྱེས་ནས་མི་འཁྲུའོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། གང་ན་ཆུ་མེད་པ་ཞོའི་ཆུ་དང་། དར་བ་དང་བས་ཁྲུས་ཤིག །དེ་
[187b.6]ལ་ཐེ་ཚོམ་དུ་མ་བྱེད་ཅིག །དགེ་སློང་དག་གིས་བ་ལང་རྫི་ལ་བུམ་པ་བརྙས་པ་དང་། དེ་དག་གིས་མར་གྱི་བུམ་པ་དང་། འོ་མའི་བུམ་པ་དག་རྙེད་ན་དེ་དག་ཐེ་ཚོམ་སྐྱེས་ནས་མ་བླངས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་
[187b.7]ཀྱིས་བཀའ་སྩལ་པ། དགེ་སློང་དག་བུམ་པ་ལ་རྣམ་པ་ལྔ་སྟེ། བཤང་བའི་བུམ་པ་དང་། གཅི་བའི་བུམ་པ་དང་། ཆང་གི་བུམ་པ་དང་། འབྲུ་མར་གྱི་བུམ་པ་དང་། མར་གྱི་བུམ་པའོ། །དེ་ལ་སྔ་མ་གསུམ་ནི་མ་བཞག་པ་ཡང་མ་བཞག་ཤིག །གཞག་ན་ནི་རྒྱང་རིང་
[188a]
[188a.1]པོར་བོར་ཅིག །འབྲུ་མར་གྱི་བུམ་པ་དང་། མར་གྱི་བུམ་པ་ནི་མེའི་ནང་དུ་བསྲེགས་ལ་དེ་ནས་ལྕི་བའི་རིལ་བུའམ། བ་ལང་གི་ལྕི་བས་རུང་བར་གྱིས་ལ་ཆུ་ཆུས་ཏེ། དེ་སྔ་དྲོ་དང་ཕྱི་དྲོ་ཡང་སྤྱོད་ཅིག །དེ་ལ་ཐེ་ཚོམ་དུ་མ་བྱེད་ཅིག །གླེང་གཞི་ནི་མཉན་དུ་ཡོད་
[188a.2]པ་ན་སྟེ། དགེ་སློང་གཞན་ཞིག་གིས་བུམ་པའི་ནང་ནས་ཆུ་འཐུངས་པ་དང་། བུང་བས་ཟོས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་བུམ་བུའི་ནང་ནས་ཆུ་མ་འཐུང་ཤིག །འཐུང་
[188a.3]ན་འདས་པ་དང་བཅས་པར་འགྱུར་རོ། །སྔར་ལག་པ་སྙོལ་ལ་ཁ་ཁྲུས་ཏེ། གདོད་ཆུ་འཐུང་ཤིག །བུམ་བུའི་ཁ་གབ་མེད་པར་མ་བཞག་ཤིག །དེ་བས་ན་ངས་གནང་གིས་བུམ་པའི་ཁ་གབ་ཆོངས་ཤིག་བཅོམ་ལྡན་འདས་ཀྱིས་བུམ་བུའི་ཁ་གབ་ཆོངས་ཤིག་ཅེས་བཀའ་སྩལ་ན། 
[188a.4]དགེ་སློང་དག་གིས་ཁ་གབ་ཇི་ལྟ་བུ་བཅང་བ་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། ཤིང་ལས་བྱས་པའམ། རྡོ་ལས་བྱས་པའམ། ས་ལས་བྱས་པའོ། །བཅོམ་ལྡན་འདས་ཀྱིས་ལག་པ་སྙོལ་ལ་ཆུ་འཐུང་ཤིག་ཅེས་བཀའ་སྩལ་ན། ལམ་དུ་ཞུགས་པ་དག་
[188a.5]གཅིག་ལ་ཆུ་ཉུང་བར་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། འདབ་མ་རང་ལྷགས་པ་ཚོལ་ལ་དེའི་ནང་ནས་འཐུང་ཤིག །དེ་ཡང་མེད་པར་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། བག་ཡོད་བཞིན་དུ་ཤིང་ལ་ཆགས་པ་ལས་འཐུང་ཤིག །དེ་ཡང་
[188a.6]མེད་པར་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། དབེན་པར་འདུག་ལ་བུམ་བུ་ཉིད་ནས་འཐུང་ཤིག །གཞན་གྱིས་མ་མཐོང་བ་དང་མཛེས་པར་གྱིས་ཤིག །དགེ་སློང་དག་ངས་ཕོངས་པ་ན་གནང་བ་དེ་མ་ཕོངས་པའི་ཚེ་ན་མ་སྤྱོད་ཅིག །སྤྱད་ན་འདས་པ་དང་
[188a.7]བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་དག་ལྗོངས་རྒྱུ་བ་སྤྱོད་ཅིང་དོང་བ་ལས་དེ་དག་གིས་རྒྱགས་དགེ་ཚུལ་ཕ་དག་ལ་བསྐུར་བ་དེ་དག་མ་ཐེག་ནས་དེ་དག་གིས་ཐེག་ལ་བསྐུར་ཅིག་ཅེས་སྨྲས་པ་དང་། དགེ་སློང་དག་ཐེ་ཚོམ་སྐྱེས་ནས་མ་བཏེག་
[188b]
[188b.1]གོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཐེག་ཤིག་དགེ་ཚུལ་ཕ་དག་ངལ་ནས་ཕོག་སྟེ་སླང་ཞེས་སྨྲས་པ་དང་། དགེ་སློང་དག་གིས་མ་ཕོག་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་
[188b.2]འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཕོག་ཤིག་དགེ་ཚུལ་ཕས་མ་བཟུང་བཞིན་གདེག་པ་དང་། དབབ་པ་དག་བྱས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་ཚུལ་ཕས་མ་གཟུང་བར་གདེག་པ་དང་། དབབ་པ་མ་བྱེད་ཅིག །དགེ་
[188b.3]ཚུལ་ཕ་དག་གིས་བདག་ཅག་ཆད་དེ་ངལ་བསོས་ཁྱེད་ཀྱིས་ཅུང་ཞིག་ཁྱེར་ཅིག་ཅེས་སྨྲས་པ་དང་། དགེ་སློང་དག་གིས་མ་ཁྱེར་བ་དང་། བཅོམ་ལྡན་འདས་ཀྱིས་བཀའ་སྩལ་པ། ཐ་གུས་བཅིངས་ལ་ཐ་གུའི་རྩེ་མོ་དགེ་ཚུལ་ཕས་ཟུང་སྟེ་ཕྱི་བཞིན་འབྲང་དུ་ཆུག་ལ་དགེ་སློང་གིས་
[188b.4]ཁྱེར་ཅིག །དགེ་སློང་དག་ཐེ་ཚོམ་སྐྱེས་ནས་དེ་ལ་མི་ཟ་བ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལ་ཐེ་ཚོམ་དུ་མ་བྱེད་པར་ཟོ་ཤིག །དགེ་སློང་འགྲོན་པ་མང་པོ་དང་ལྷན་ཅིག་ཏུ་འགྲོགས་ཏེ་ལམ་དུ་ཞུགས་པ་དང་། འགྲོན་པ་མང་པོ་དག་རྐུན་པོས་བཅོམ་པ་དང་། 
[188b.5]དགེ་ཚུལ་གྱིས་རྒྱགས་རྣམས་བོར་ནས་བྲོས་ཏེ་དོང་ངོ་། །དགེ་སློང་དག་གི་རྒྱགས་མ་ཁྱེར་ནས་དེ་ཉིད་ན་བོར་ཞིང་འདུག་པ་དང་། འགྲོན་པ་མང་པོ་དག་གིས་འཕགས་པ་ཁྱེད་ཀྱི་རྒྱགས་ནི་རྐུན་པོས་མ་ཁྱེར་རོ་ཞེས་སྨྲས་པ་དང་། དགེ་སློང་དག་དགེ་ཚུལ་ཕ་དག་ལ་དེང་ལ་རྒྱགས་
[188b.6]ལོང་སྟེ་ཤོག་ཤིག་ཅེས་སྨྲས་པ་དང་། དེ་དག་སྐྲག་ནས་འདོང་དུ་མ་བཏུབ་སྟེ་ཁྱེད་ཉིད་ཅིའི་ཕྱིར་མི་འདོང་། ངེད་ཅག་རྐུན་པོས་གསད་མེད་ཅེས་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། 
[188b.7]ལོང་ལ་གཟོད་དགེ་ཚུལ་ཕས་བྱིན་ཅིག །དགེ་སློང་དག་གིས་ཐེ་ཚོམ་སྐྱེས་ནས་དེ་དག་མ་ཟོས་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་ལ་ཐེ་ཚོམ་དུ་མ་བྱེད་པར་ཟོ་ཤིག །ཀླུང་རྒལ་བར་གྱུར་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་ཚུལ་ཕ་དག་
[189a]
[189a.1]ལ་ཁྱེད་ཉིད་ཀྱིས་ཁྱེར་ཏེ་རྒལ་བར་ནུས་སམ་ཞེས་དྲིས་ལ་དེ་སྟེ་ནུས་ཞེས་ཟེར་ན་ལེགས་སོ། །དེ་སྟེ་མི་ནུས་སོ་ཞེས་ཟེར་ན་རྒྱགས་བདག་ཅག་གིས་ཁྱེར་ལ་རྒོལ་ཅིག །དེ་ལ་དགེ་སློང་དག་གིས་རྒྱགས་དག་ཕ་རོལ་དུ་བསྒྲལ་བར་བྱ་ན་དགེ་ཚུལ་ཕས་བསྒྲལ་བར་
[189a.2]གྱིས་ལ་བརྟག་པར་གྱིས་ཤིག །དེ་སྟེ་དགེ་ཚུལ་ཕ་ཡང་མི་ནུས་ན་དགེ་སློང་དག་གིས་རྒྱགས་ཕ་རོལ་དུ་སྒྲོལ་ལ། དེའི་འོག་ཏུ་དགེ་ཚུལ་ཕ་ཡང་བསྒྲལ་བར་གྱིས་ཤིག །དེ་སྟེ་གཉི་གར་ནུས་ན་དགེ་ཚུལ་ཕ་དང་། རྒྱགས་ལྷན་ཅིག་ཏུ་བསྒྲལ་བར་གྱིས་ཤིག །གཉི་ག་ལྷན་
[189a.3]ཅིག་ཏུ་བསྒྲལ་བ་དགེ་སློང་རྣམས་ཐེ་ཚོམ་སྐྱེས་ནས་མ་ཟོས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དེ་ལ་ཐེ་ཚོམ་དུ་མ་བྱེད་པར་བཟའ་བར་གྱིས་ཤིག །བཅོམ་ལྡན་འདས་ཀྱིས་དགེ་སློང་
[189a.4]དག་ལྷུང་བཟེད་དུ་ཟོ་ཤིག་ཅེས་བཀའ་སྩལ་པ་དང་། དགེ་སློང་ཞིག་གིས་ལྷུང་བཟེད་བཀྲུས་ནས་མཐེ་བོས་བརྡབས་ན་སྒྲ་མི་གསང་ནས། དགེ་སློང་དེ་ལ་ཐེ་ཚོམ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། སྒྱུ་མེད་པར་ལན་གཉིས་ལན་གསུམ་དུ་བཀྲུ་བས་
[189a.5]ཁྲུས་ལ་མཐེ་བོས་བརྡབས་ན་སྒྲ་གསང་བར་བྱུང་ན། དེ་ལ་ཐེ་ཚོམ་དུ་མ་བྱེད་པར་ཟོ་ཤིག །དགེ་སློང་གཞན་ཞིག་གིས་ལྷུང་བཟེད་བཀྲུས་ཏེ། དེ་བུ་ག་ན་ཟས་ཀྱི་ཚིགས་མ་ཞིག་མཐོང་བ་དང་། དེ་ཐེ་ཚོམ་སྐྱེས་ནས། བཅོམ་ལྡན་འདས་ཀྱིས་བཀའ་སྩལ་པ། དེ་ལ་ཤིང་
[189a.6]བུས་བྲུས་ཏེ་ལན་གསུམ་གྱི་བར་དུ་རབ་ཏུ་ཁྲུས་ལ་དེ་ལ་ཐེ་ཚོམ་དུ་མ་བྱེད་ཅིག །དགེ་སློང་གཞན་ཞིག་གིས་ཡང་ལྷུང་བཟེད་གས་པ་ཞིག་གི་ནང་དུ་ཁུ་བ་དྲོན་པོ་ཞིག་བླངས་པ་དང་། དེའི་འཕྲོ་ནས་སྣུམ་བྱུང་བ་དང་། ཞག་སྟེང་དུ་བྱུང་བ་དང་། དགེ་སློང་དེ་ཐེ་ཚོམ་སྐྱེས་ནས། 
[189a.7]བཅོམ་ལྡན་འདས་ཀྱིས་བཀའ་སྩལ་པ། སྟེང་གི་ཞག་ཞོམས་ལ་བཏུང་བར་གྱིས་ཤིག །དགེ་སློང་ཅིག་རླུང་ནད་ཀྱིས་བཏབ་ནས་དེས་ཕྱི་དྲོ་ཁུ་བ་ཞིག་འཐུངས་ཏེ། ནུབ་ཀར་ལྷུང་བཟེད་དེའི་ནང་དུ་སྐོམ་བཏུང་ཞེས་བྱས་པ་དང་། ལྷུང་བཟེད་ཀྱི་ནང་དུ་སྣུམ་ལངས་ནས་
[189b]
[189b.1]དེའི་སྟེང་དུ་ཞག་ཆགས་པ་དང་། དགེ་སློང་དེ་ཐེ་ཚོམ་སྐྱེས་ནས་སྐོམ་ཡང་མ་འཐུངས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ལག་པ་དང་ཁ་བཀྲུས་ནས་སྣུམ་ཞོམས་ཏེ་འོར་ཏེ་དེ་ལ་ཐེ་ཚོམ་དུ་མ་
[189b.2]བྱེད་པར་འཐུང་ཤིག །བཅོམ་ལྡན་འདས་ཀྱིས་ཁ་ཁྲུས་ཤིག་ཅེས་བཀའ་སྩལ་ན། དགེ་སློང་དག་ཁ་ཅིས་བཀྲུ་བ་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། ལྕི་བའམ་སའམ་ཤིང་གི་ཤུན་ཕྲགས་ལ་སོགས་པ་གཞན་གྱིས་སོ། །སངས་རྒྱས་བཅོམ་ལྡན་འདས་
[189b.3]ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་ཇི་ཙམ་གྱིས་ཁ་བཀྲུས་པ་ཞེས་བགྱི། བཅོམ་ལྡན་འདས་ཀྱིས་བཀའ་སྩལ་པ། ཁ་དང་རྨ་གཉིས་མཚུངས་ཏེ་རྟག་ཏུ་ཟག་པས་མ་འབགས་པ་མི་ནུས་མོད་ཀྱི་ལན་གསུམ་དུ་ཁ་བཀྲུས་ཏེ་ཆུ་བོར་བ་ནི་ཁ་བཀྲུས་པ་ཞེས་བྱའོ། །དགེ་
[189b.4]སློང་ཅིག་གིས་བསོད་སྙོམས་བསླངས་ཏེ་གནས་ཁང་དུ་བཞག་ནས་ཕྱི་རོལ་དུ་བྱུང་བ་དང་། ཁྱིམ་བདག་གཞན་ཞིག་གིས་དེའི་སྟེང་དུ་ཟས་ཤིག་བླུགས་ཏེ་བཞག་པ་དང་། ཇི་ཙམ་བསོད་སྙོམས་པ་དེ་སླར་འོངས་ན་བསོད་སྙོམས་ཀྱི་སྟེང་ན་ཟས་གཞན་ཞིག་བླུགས་པར་མཐོང་
[189b.5]སྟེ། དེ་ཐེ་ཚོམ་སྐྱེས་ཏེ་ཟན་མ་ཟོས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་བྱིན་ལེན་བྱེད་པ་ཡོད་ན་བྱིན་ལེན་བྱོས་ལ་ཟོ་ཤིག །དེ་སྟེ་མེད་ན་སྟེང་གི་སར་པ་དེ་ལོག་ཤིག་ཏུ་འོར་ལ་ཐེ་
[189b.6]ཚོམ་དུ་མ་བྱེད་པར་ཟོ་ཤིག །དགེ་སློང་གཞན་ཞིག་གིས་བསོད་སྙོམས་བླངས་ནས་གནས་ཁང་དུ་བཞག་སྟེ། ཕྱི་རོལ་དུ་སོང་བ་དང་། དེ་ཁྱིམ་པ་ཞིག་གིས་རེག་པར་མཐོང་སྟེ་དགེ་སློང་དེ་ཐེ་ཚོམ་སྐྱེས་ནས་མ་ཟོས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་
[189b.7]གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་དེ་ལ་ཅིའི་ཕྱིར་རེག་ཅེས་དྲིས་ལ། དེས་རྩྭ་སྦྲངས་མ་དག་བསལ་བའི་ཕྱིར་རེག་ཅེས་ཟེར་ན་བྱིན་ལེན་བྱོས་ལ་ཟོ་ཤིག་དེ་སྟེ་འདོད་པའི་ཕྱིར་རེག་གོ་ཞེས་ཟེར་ན་དེ་ཡང་ཕྱེད་མར་གོས་ལ་བྱིན་ལེན་བྱོས་ཏེ་དེ་ལ་
[190a]
[190a.1]ཐེ་ཚོམ་དུ་མ་བྱེད་པར་ཟོ་ཞིག །བཅོམ་ལྡན་འདས་ཀྱིས་དགེ་སློང་དག་རྒྱགས་ཁྱེར་ཅིག་ཅེས་བཀའ་སྩལ་ན། ཁྱིམ་པ་དང་དགེ་ཚུལ་ཕ་དག་མེད་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་
[190a.2]བཀའ་སྩལ་པ། སྦྱིན་པའི་བདག་པོ་སྤྲོ་བ་སྐྱེད་ཅིག །སྦྱིན་བདག་ཀྱང་མེད་ན་བདག་ཉིད་ཀྱིས་སླར་ཁྱེར་ལ་དེ་ཁྱིམ་པ་དང་རྗེས་ལ་ཟོ་ཤིག །དེ་སྟེ་དེ་ལ་མེད་ན་སྐལ་བ་གཉིས་སུ་ཆོད་ལ་ཁྱིམ་པ་ལ་བྱིན་ཏེ། དེས་ཁྱེར་ན་ནི་དེའི་སྐལ་བ་སླར་སློངས་ཏེ་བྱིན་ལེན་བྱོས་ལ་ཟོ་ཤིག ། 
[190a.3]བདག་གི་སྐལ་བ་ནི་དེ་ལ་བྱིན་ཅིག །དེ་སྟེ་དེ་ལྟར་ཡང་མ་འབྱོར་ན་ཉི་མ་དང་པོའི་ཚེ་ནི་བསྙུང་བར་འདུག་ཤིག །ཕྱི་དེ་ཉིན་པར་བྱིན་ལེན་བྱེད་པ་མེད་ན་སྟག་གི་སྤར་ཐབས་གཅིག་ཟོ་ཤིག །ཡང་ཕྱི་དེ་ཉིན་མོ་ཡང་བྱིན་ལེན་བྱེད་པ་མེད་ན་སྟག་གི་སྤར་ཐབས་གཉིས་ཟོ་ཤིག །དེ་སྟེ་ཞག་
[190a.4]བཞིའི་ཉིན་མོ་ཡང་བྱིན་ལེན་བྱེད་པ་མེད་ན་ཇི་ཙམ་འགྲངས་པའི་བར་དུ་ཟོ་ཤིག །དེ་ལ་ཐེ་ཚོམ་དུ་མ་བྱེད་ཅིག །དེ་སྟེ་རྒྱགས་མེད་ན་འབྲས་བུ་རང་ལྷུང་བ་དེ་ལོངས་ལ་གདུགས་ཚོད་ལ་བབ་ཀྱི་བར་དུ་ཁྱེར་ཏེ་སོང་ལ་དེ་སྟེ་ཁྱིམ་པ་དང་ཕྲད་ན་སྐལ་བ་གཉིས་སུ་ཆོད་ལ་གཅིག་ནི་དེ་ལ་བྱིན་
[190a.5]ཏེ། དེའི་སྐལ་བ་སླར་བདག་གིས་སློངས་ལ་རུང་བར་བྱོས་ཏེ་ཟོ་ཤིག །བདག་གི་དེ་བྱིན་ཅིག །དེ་སྟེ་མ་ཕྲད་ན་སྔ་དྲོ་འམ། ཕྱི་དྲོ་ཡང་རུང་། རུང་བར་བྱ་བའི་ཕྱིར་སྒྱུ་མེད་ན་སྲོག་དང་འབྲལ་བས། ཐེ་ཚོམ་དུ་མ་བྱེད་པར་ཟོ་ཤིག །དེ་སྟེ་ཡང་ལྷུང་བ་མེད་ན་ཤིང་ལ་འཛེགས་ཏེ་
[190a.6]ཐོགས་ཤིག །ཡང་ན་སྤྲུགས་ལ་བྱང་ཕྱོགས་ཀྱི་དུས་སུ་བསྔོས་ཏེ་ཟོ་ཤིག །དེ་བཞིན་དུ་རྩ་བ་ལ་སོགས་པ་ཡང་ས་ལ་ས་རང་གིས་བརྐོས་ཏེ་ཕྱུང་ལ་ཐེ་ཚོམ་དུ་མ་བྱེད་པར་ཟོ་ཤིག །ངས་ཁྱེད་ལ་ཕོངས་པའི་ཚེ་གནང་བ་དེ་མ་ཕོངས་པའི་ཚེ་མ་སྤྱོད་ཅིག །སྤྱད་ན་འདས་པ་དང་
[190a.7]བཅས་པར་འགྱུར་རོ། །རྐྱང་པའི་སྒོ་གསུམ་པའི་མདོའི་ཚིགས་སུ་བཅད་པ་བཅུ་སྟེ་སྒོ་གསུམ་པ་རྫོགས་སྷོ།། །།མདོར་བསྡུས་པ་སྟེ། ས་བོན་བུམ་པ་རྐུན་པོ་རྐུ་བ་དང་། །ལུས་ཀྱིས་རེག་པ་དེ་བཞིན་ཏེ། །འབྲས་ཅན་ལན་ཚྭ་སོང་བ་དང་། །བུ་རམ་ཤིང་དང་རྒུན་
[190b]
[190b.1]འབྲུ་དང་། །གློ་བུར་འོངས་དང་གནས་པའོ། །མདོར་ན། ས་བོན་དུམ་པ་ཤིང་རྟ་གྲུ། །ཁུར་དང་འོ་མ་ཚོང་པ་དེ་བཞིན་ཏེ། །བྱ་རོག་སྦྲང་མ་བཙོ་བླག་ལས། །ཨུ་པཱ་ལི་བཞི་ཆོག་ཀུན་ཤེས་པའོ། །སངས་རྒྱས་བཅོམ་ལྡན་འདས་རྒྱལ་པོའི་ཁབ་བྱ་ཀ་ལན་ད་ཀ་གནས་པ་
[190b.2]ན་བཞུགས་ཏེ། གང་གི་ཚེ་རྒྱལ་པོ་གཟུགས་ཅན་སྙིང་པོས་བུམ་པ་སྟོང་གི་ས་བོན་བཏབ་པ་ཕུལ་བ་དེའི་ཚེ་དགེ་སློང་དག་གིས་དེའི་ཐོག་ཟོས་ནས་ཞིང་ཡང་ཐ་བར་བོར་ཏེ་རྩྭ་ཀུ་ཤའི་གནས་སུ་གྱུར་ཏོ། །དེ་ནས་རྒྱལ་པོ་གཟུགས་ཅན་སྙིང་པོ་ཕྱི་རོལ་དུ་བྱུང་བས་དེ་དག་མཐོང་ནས། 
[190b.3]དེས་བློན་པོ་ལ་ཀྱེ་སུས་འདི་ལྟར་ཞིང་ཀུན་ཐ་བར་བོར་ནས་ཀུ་ཤའི་གནས་སུ་གྱུར་ཅེས་སྨྲས་པ་དང་། དེས་ལྷས་འཕགས་པ་དག་ལ་བུམ་པ་སྟོང་གི་ས་བོན་གྱིས་བཏབ་པ་ཕུལ་བ་ད་དེ་དག་གིས་ལེགས་པར་བླངས་པ་དེ་དག་གཟིགས་མོད་ཅེས་སྨྲས་པ་དང་། རྒྱལ་པོས་ཇི་འཕགས་པ་དེ་དག་
[190b.4]གིས་ཐུན་ཤས་སུ་ཡང་མ་བཏང་ངམ་ཞེས་དེ་དག་གིས་དགེ་སློང་དག་ལ་སྨྲས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་ཞིང་དག་ནི་ཐུན་ཤས་སུ་ཐོང་ཤིག །དགེ་སློང་དག་གིས་ཐུན་
[190b.5]ཤས་སུ་བྱིན་ནོ། །ཞིང་པས་ཞིང་གཤིན་པའི་རྣམས་ནི་ཐམས་ཅད་བདག་ཅག་ཁྱེར་ཡང་དེ་དག་གིས་སྐལ་བ་མ་བླངས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། ཞིང་ཤས་ཀྱི་སྐལ་བ་ལོང་ཤིག ། 
[190b.6]དགེ་སློང་དག་གིས་བླངས་ཏེ་དེ་ཉིད་དུ་བཞག་ནས། བཅོམ་ལྡན་འདས་ཀྱིས་བཀའ་སྩལ་པ། སྐལ་བ་གཙུག་ལག་ཁང་དུ་སྐྱོས་ཤིག་ཅེས་གསུངས་པ་དང་། སྔར་ཞིང་པ་ཉིད་ཀྱིས་དེར་བསྐྱས་སོ། །དེ་ནས་བཅོམ་ལྡན་འདས་ཀྱིས་བཀའ་སྩལ་པ། སྔོན་དུ་ཞིང་བདག་གིས་དེར་
[190b.7]སྐྱོས་ཤིག །དེ་དག་སྐྱེད་པ་ན་ཡང་བརྐུས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། སྲུང་བའི་དགེ་སློང་རྣམས་སྐོས་ཤིག །ཤིང་རྟའི་ནང་དུ་སྐྱེད་པ་ལས་ཤིང་རྟ་ཆག་ཀྱང་དགེ་སློང་གིས་གྲོགས་མ་
[191a]
[191a.1]བྱས་པ་དང་། ཁྱིམ་བདག་མི་དགའ་བར་གྱུར་ནས་སྨྲས་པ། འཕགས་པ་འདི་ནི་ཅི་ཁྱེད་ཅག་གི་ན་ཁྱེད་ཀྱིས་ཅིའི་ཕྱིར་གྲོགས་མི་བྱ། དེས་སྨྲས་པ། བཅོམ་ལྡན་འདས་ཀྱིས་མ་གནང་ངོ་། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་
[191a.2]གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཤིང་རྟ་ལ་ཕྱུགས་འདེབས་པའི་ས་མ་གཏོགས་པར་དེར་བསྐྱབ་དང་ཞིང་པའི་གྲོགས་གྱིས་ཤིག །དགེ་སློང་གཞན་ཞིག་ན་བར་གྱུར་ནས། ཤིང་རྟ་པ་དག་གིས་ཤིང་རྟའི་སྟེང་དུ་ཞོན་ཅིག་ཅེས་སྨྲས་པ་དང་། དེ་ཐེ་ཚོམ་
[191a.3]སྐྱེས་ནས་མ་ཞོན་ནས། བཅོམ་ལྡན་འདས་ཀྱིས་བཀའ་སྩལ་པ། ན་ན་ཤིང་རྟ་ལ་ཞོན་ཅིག །དེ་ལ་ཐེ་ཚོམ་མ་བྱེད་ཅིག །གྲུའི་ནང་ན་མཐུན་ཤས་ཀྱི་སྐལ་བ་སྐྱེད་པ་ལས་གྲུ་ཡང་ཆག་པར་གྱུར་ནས། དགེ་སློང་དག་གིས་གྲོགས་མ་བྱས་པ་དང་། ཁྱིམ་བདག་མི་དགའ་བར་གྱུར་
[191a.4]ནས་སྨྲས་པ། འདི་ནི་ཁྱེད་ཀྱི་ན། ཁྱོད་ཀྱིས་ཅིའི་ཕྱིར་གྲོགས་མི་བྱ། དེ་དག་གིས་སྨྲས་པ། བཅོམ་ལྡན་འདས་ཀྱིས་མ་གནང་ངོ་། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། གྲུའི་དངོ་མ་གཏོགས་
[191a.5]པར་ཕུལ་བའི་གྲོགས་དང་ཞིང་པའི་གྲོགས་གྱིས་ཤིག །དགེ་སློང་གཞན་ཞིག་ཡང་ཀླུང་གི་འགྲམ་ནས་སོང་བ་ལས་ན་བར་གྱུར་ནས་མཉན་པས་འཕགས་པ་འདིའི་ནང་དུ་ཞུགས་ཞེས་སྨྲས་པ་དང་། དེ་ཐེ་ཚོམ་སྐྱེས་ནས་ནང་དུ་མ་ཞུགས་སོ། །དེ་ལྟར་གྱུར་པ་དགེ་སློང་དག་གིས་
[191a.6]བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དངོ་མ་གཏོགས་པར་ནང་དུ་ཞུགས་པ་དེ་ལ་ཐེ་ཚོམ་མ་བྱེད་ཅིག །གཞན་ཡང་ཁུར་གྱིས་བསྐྱས་པ་ལས་དེ་ཆད་པར་གྱུར་ནས། དེས་འཕགས་པ་འདི་མར་ཕོབ་ཤིག་ཅེས་སྨྲས་པ་དང་། དགེ་
[191a.7]སློང་དག་ཐེ་ཚོམ་སྐྱེས་ནས་མ་ཕོག་གོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཕོག་ཅིག །དགེ་སློང་དག་གིས་ཕབ་ནས་སླར་མ་བཏེག་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཇི་ལྟར་ཕོག་
[191b]
[191b.1]པ་བཞིན་དུ་ཐེག་ཅིག །ལྷ་གང་གི་སྒོར་བོར་ཏེ་དོང་བ་དང་། མ་བྱིན་པར་ལེན་པ་དག་གིས་བརྐུས་ནས། བཅོམ་ལྡན་འདས་ཀྱིས་བཀའ་སྩལ་པ། ནང་དུ་སྐྱོས་ཤིག །དགེ་སློང་གིས་སུས་ནང་དུ་བསྐྱབ་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། ཁྱིམ་
[191b.2]པས་སོ། །ཁྱིམ་པ་མེད་ན་དགེ་ཚུལ་ཕས་སོ། །དགེ་ཚུལ་ཕ་ཡང་མེད་ནས། བཅོམ་ལྡན་འདས་ཀྱིས་བཀའ་སྩལ་པ། བདག་ཅག་ཉིད་ཀྱིས་ནང་དུ་སྐྱོས་ཤིག །དགེ་སློང་དག་གིས་བསྐྱས་ནས་བདག་གིས་བསྐྱས་པ་ཡིན་ནོ་སྙམ་ནས་མ་ཟོས་པ་དང་། དེ་ལྟར་གྱུར་པ་དགེ་སློང་
[191b.3]དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དེ་ལ་ཐེ་ཚོམ་མ་བྱེད་པར་ཟོ་ཤིག །དགེ་འདུན་གྱི་ཟངས་ཀྱི་ནང་དུ་མེ་ཆེར་འབར་བས་འོ་མ་ལ་སོགས་པ་ནི་ཁོལ། རུང་བར་བྱེད་པ་ནི་སྒོར་སོང་ནས་བོ་བ་དང་། བཅོམ་ལྡན་འདས་ཀྱིས་
[191b.4]བཀའ་སྩལ་པ། དེ་ཕྱི་རོལ་དུ་མ་འགྲོ་ཤིག །དེ་སྟེ་རྐྱེན་ཅིག་བྱུང་ནས་ཕྱི་རོལ་དུ་སོང་ན་མ་གལ་པ་དག་ཕྱིར་དྲོངས་ཤིག །འོན་ཀྱང་དེ་བཞིན་དུ་ལུད་པ་དང་། བཅོམ་ལྡན་འདས་ཀྱིས་བཀའ་སྩལ་པ། མདག་མ་དག་ཕྱིར་དབྱུང་བར་གྱིས་ཤིག །མདག་མ་ཕྱིར་ཕྱུང་ཡང་ལུད་པ་དང་། 
[191b.5]བཅོམ་ལྡན་འདས་ཀྱིས་བཀའ་སྩལ་པ། ཆོས་གོས་ཀྱི་ཐ་མས་གཡོབས་ཤིག །འོན་ཀྱང་ལུད་པར་གྱུར་ནས་བདག་ཉིད་ཀྱིས་གཟར་བུ་ལོང་ལ་དཀྲུག་པར་གྱིས་ཤིག །དགེ་སློང་དག་ངས་ཕོངས་པ་ལ་གནང་བ་དེ་མ་ཕོངས་པའི་ཚེ་མ་སྤྱོད་ཅིག །སྤྱད་ན་འདས་པ་དང་བཅས་པར་
[191b.6]འགྱུར་རོ། །དེ་བཞིན་དུ་སྨན་དག་ཀྱང་དགེ་ཚུལ་ཕའམ། ལྷ་གང་ན་གནས་པས་དཀྲུག་པར་གྱིས་ཤིག །དེ་ཡང་ཕྱི་རོལ་དུ་སོང་ན་དེའི་ཐབས་སྔ་མ་བཞིན་ནོ། །གླེང་གཞི་ནི་མཉན་དུ་ཡོད་པ་ན་སྟེ། ཚོང་པ་མང་པོ་དག་ཅིག་གིས་སངས་རྒྱས་དང་། དགེ་སློང་གི་དགེ་འདུན་ལ་
[191b.7]སོགས་པ་བཤོས་ལ་སྤྱན་དྲངས་སོ། །དེ་དག་གིས་བཤོས་སྦྱར་ཏེ་དྲོ་སར་བསྐྱས་ནས་མ་དྲངས་ཀྱི་བར་དུ་ཚོང་ཁང་དུ་མེ་ཤོར་ཏེ་དེ་དག་མེ་གསོད་དུ་སོང་བ་དང་། གདུགས་ཚོད་ཡོལ་ལ་ཐུག་ནས། དགེ་སློང་དག་གིས་ཇི་ལྟར་གྱུར་པ་བཅོམ་ལྡན་འདས་ལ་གསོལ་པ་དང་། བཅོམ་ལྡན་
[192a]
[192a.1]འདས་ཀྱིས་བཀའ་སྩལ་པ། དེའི་སེམས་ཀྱིས་ཡོངས་སུ་བཏང་བས་ན། དགེ་སློང་དག་དེ་ལ་ཐེ་ཚོམ་མ་བྱེད་པར་བཟའ་བར་བྱའོ། །ཟོས་ནས་བྱང་གི་སྒྲ་མི་སྙན་གྱི་དུས་སུ་བྱིན་གྱིས་རློབས་ཤིག །དགེ་འདུན་གྱིས་དྲོ་སར་བྱ་རོག་མཆུས་ཟས་ལ་རེག་པ་དང་། 
[192a.2]དགེ་སློང་དག་ཐེ་ཚོམ་སྐྱེས་ནས་ཟན་མ་ཟོས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། མཆུའི་ཐན་ཀོར་འོར་ལ་དེ་ལ་ཐེ་ཚོམ་མ་བྱེད་པར་ཟོ་ཤིག །དགེ་སློང་དག་གིས་ལྷུང་བཟེད་ཀྱི་ཁ་ཟས་ཀྱི་ནང་དུ་བྱ་རོག་
[192a.3]གིས་རེག་ནས་དེ་དག་ཁ་ཟས་མ་ཟོས་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེའི་མཆུའི་ཐན་ཀོར་འོར་ལ་ཐེ་ཚོམ་མ་བྱེད་པར་བཟའ་བར་གྱིས་ཤིག །ཚེ་དང་ལྡན་པ་ནམ་གྲུ་ཅི་ལ་ཡང་ཐེ་ཚོམ་ཟ་སྟེ། ནམ་གྲུ་ཐེ་ཚོམ་ཅན་ནམ་གྲུ་ཐེ་ཚོམ་ཅན་ཞེས་མིང་དུ་གྱུར་ཏོ། །དེ་བཤང་
[192a.4]སར་འོངས་པ་དང་། སྦྲང་མ་ཞིག་མཐོང་ངོ་། །ཕྱིས་ཡང་དེ་དང་འདྲ་བ་ཞིག་བསྐོས་ན་ཟས་ཀྱི་སྟེང་ན་འདུག་པ་མཐོང་བ་དང་། དེས་ཚེ་དང་ལྡན་པ་དག་བཤང་ས་ན་མཐོང་བའི་སྦྲང་མ་དེས་འདིར་འོངས་ཏེ་ཁ་ཟས་ལ་འབགས་ཏེ་མ་རུང་བར་བྱས་སོ་ཞེས་སྨྲས་པ་དང་། དེ་ཐོས་པ་དང་
[192a.5]དགེ་སློང་མང་ཞིག་གིས་ཟས་མ་ཟོས་པར་གྱུར་ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་རྣམས་སྦྲང་མ་ནི་མཐོན་དམན་ཀུན་དུ་རྒྱུས་དེས་གང་དུ་རེག་པ་དེ་འོར་ལ་དེ་ལ་ཐེ་ཚོམ་དུ་མ་བྱེད་པར་
[192a.6]ཟོ་ཤིག །དགེ་སློང་དག་ཚོན་རྩིའི་ལས་བྱེད་དེ། དེ་དག་སེམས་འཁྲུལ་བས་ཚོན་རྩིའི་བུམ་པ་ཡིན་ནོ་སྙམ་ནས་དེས་དགེ་འདུན་གྱི་འབྲུ་མར་གྱི་བུམ་པ་དང་། མར་གྱི་བུམ་པ་དག་སྟེང་དུ་བཏེག་སྟེ་ཁྱེར་བ་དང་། དེ་ན་གང་གི་ཚེ་ངོ་ཤེས་པ་དེའི་ཚེ་ན་འགྲེང་བཞིན་དུ་བོར་ནས་ཆག་པ་
[192a.7]བ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཐང་མ་སྐས་ལ་འཛེགས་པ་ལས་ཅུང་ཟད་ཙམ་ཞིག་ནི་འཛེགས་མང་དུ་ལས་ན་སླར་བོབས་ལ་གནས་གར་བདེ་བར་མ་འགྱེལ་བར་ཞོག་ཤིག །དེ་སྟེ་
[192b]
[192b.1]ཐང་མ་སྐས་ལ་མང་དུ་འཛེགས་ལ་ཐུང་དུ་འཛེག་དགོས་ན་སྟེང་དུ་འཛེགས་ལ་གནས་བདེ་བར་མ་འགྱེལ་བར་ཞོག་ཤིག །དགེ་སློང་དག་ཐེ་ཚོམ་སྐྱེས་ནས་མ་ཟོས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། 
[192b.2]དེ་ལ་ཐེ་ཚོམ་མ་བྱེད་པར་ཟོ་ཤིག །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བཞག་པ་རྣམ་པ་དུ་འཚལ་དུ་རུང་། ཨུ་པཱ་ལི་རྣམ་པ་གཉིས་ཀྱིས་ཏེ། ངོ་ཚ་བ་མེད་ཅིང་བསླབ་པ་ལ་མི་མོས་པ་དང་། གང་ལ་ངོ་ཚ་ཡོད་ཀྱང་དྲན་པ་ཉམས་པ་སྟེ། 
[192b.3]དེ་གཉིས་ཀྱིས་བཞག་པ་རུང་གིས་གཉི་ག་ཟོ་ཤིག །བཅོམ་ལྡན་འདས་ཀྱིས་བཀའ་སྩལ་པ། བྱོལ་སོང་གི་སྐྱེ་གནས་སུ་གྱུར་པའི་སེམས་ཅན་ལ་སྦྱིན་པ་བྱིན་ན་ནི་རྣམ་པར་སྨིན་པ་བརྒྱར་རེ་བར་བྱའོ། །ཚུལ་ཁྲིམས་ངན་པས་ཟིན་པའི་མི་ལ་སྦྱིན་པ་བྱིན་ན་ནི་རྣམ་པར་སྨིན་པ་སྟོང་དུ་རེ་
[192b.4]བར་བྱའོ། །ཚུལ་ཁྲིམས་དང་ལྡན་པའི་སྐྱེས་བུ་གང་ཟག་ལ་སྦྱིན་པ་བྱིན་ན་ནི་རྣམ་པར་སྨིན་པ་བརྒྱ་ཕྲག་སྟོང་དུ་རེ་བར་བྱའོ། །ཕྱི་རོལ་གྱི་དྲང་སྲོང་འདོད་པའི་འདོད་ཆགས་དང་བྲལ་བ་དག་ལ་སྦྱིན་པ་བྱིན་ན་ནི་རྣམ་པར་སྨིན་པ་ས་ཡ་བརྒྱ་སྟོང་དུ་རེ་བར་བྱའོ། །རྒྱུན་དུ་ཞུགས་པའི་འབྲས་
[192b.5]བུ་མངོན་དུ་བྱེད་པར་ཞུགས་པ་ལ་ནི་ཚད་མེད་དོ། །རྒྱུན་དུ་ཞུགས་པ་ལ་དེ་བས་ཀྱང་ཚད་མེད་དོ། །ལན་གཅིག་ཕྱིར་འོང་བའི་འབྲས་བུ་མངོན་དུ་བྱེད་པར་ཞུགས་པ་ལ་དེ་བས་ཀྱང་ཚད་མེད་དོ། །ལན་གཅིག་ཕྱིར་ལྡོག་པར་རྒྱུན་དུ་ཞུགས་པ་ལ་དེ་བས་ཀྱང་ཚད་མེད་དོ། །ཕྱིར་
[192b.6]མི་འོང་བའི་འབྲས་བུ་མངོན་དུ་བྱེད་པར་ཞུགས་པ་ལ་དེ་བས་ཀྱང་ཚད་མེད་དོ། །ཕྱིར་མི་འོང་བའི་རྒྱུན་དུ་ཞུགས་པ་ལ་དེ་བས་ཀྱང་ཚད་མེད་དོ། །དགྲ་བཅོམ་པའི་འབྲས་བུ་མངོན་དུ་བྱེད་པར་ཞུགས་པ་ལ་དེ་བས་ཀྱང་ཚད་མེད་དོ། །དགྲ་བཅོམ་པ་ལ་དེ་བས་ཀྱང་ཚད་མེད་ན་རང་སངས་རྒྱས་
[192b.7]དང་། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ལ་ལྟ་སྨོས་ཀྱང་ཅི་དགོས་བྲམ་ཟེ་དང་ཁྱིམ་བདག་དད་པ་དག་གིས་དགེ་སློང་དག་མཆོད་རྟེན་ལ་ཕྱག་འཚལ་དུ་དོང་བ་ལ་གདུགས་དང་། རྒྱལ་མཚན་དང་། བ་དན་དག་བསྐུར་བ་དང་། དགེ་སློང་དག་
[193a]
[193a.1]རྣམ་པ་དེ་ལྟ་བུའི་རྐྱེན་བྱུང་ནས་དེ་དག་གིས་གང་དུ་བསྐུར་བར་བསྐུར་མ་ནུས་སོ། །དེ་དག་གི་ནང་ནས་ཁ་ཅིག་གིས་སྨྲས་པ། ཚེ་དང་ལྡན་པ་དག་བཅོམ་ལྡན་འདས་ཀྱིས་བཀའ་སྩལ་པ་ནི་གཞན་དུ་བསྔོས་ལ་གཞན་དུ་དབུལ་བར་མ་བྱེད་ཅིག་ཅེས་བྱུང་། ཁ་ཅིག་
[193a.2]གིས་ཡང་སྨྲས་པ། དེ་ལ་གཞན་བྱར་ཅི་ཡོད། བཅོམ་ལྡན་འདས་ལ་ཞུའོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་རྣམས་རྣམ་པ་བཞི་ལ་ནི་ངེས་པར་དབུལ་དགོས་ཏེ་བྱང་ཆུབ་པ་དང་། ཆོས་
[193a.3]ཀྱི་འཁོར་ལོ་དང་། ཆོ་འཕྲུལ་ཆེན་པོ་དང་། ལྷ་ཡུལ་ནས་གཤེགས་པའོ། །འདི་དག་ལ་བསྔོས་ནས་གཞན་དུ་སྔོ་བར་མ་བྱེད་ཅིག །དེ་ལས་གཞན་དུ་བསྔོས་པའི་རྐྱེན་རྣམ་པ་དེ་ལྟ་བུས་ན་གཞན་དག་ཏུ་བསྔོར་རུང་གིས་དེ་ལ་ཐེ་ཚོམ་མ་བྱེད་ཅིག །དགེ་སློང་རྣམས་ངས་
[193a.4]ཕོངས་པའི་ཚེ་གནང་བ་དེ་བཞིན་དུ་མ་ཕོངས་པའི་ཚེ་མ་སྤྱོད་ཅིག །དེ་ལྟར་སྤྱད་ན་འདས་པ་དང་བཅས་པར་འགྱུར་རོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་དགེ་སློང་གཉིས་ཤིག་འཁྲུག་པར་གྱུར། རྩོད་པར་གྱུར། འཐབ་
[193a.5]པར་གྱུར་པ་དེ་ལ་གང་མད་པར་གཟུང་། བཅོམ་ལྡན་འདས་ཀྱིས་བཀའ་སྩལ་པ་གང་ཚུལ་ཁྲིམས་དང་ལྡན་པའོ། །གཉི་ག་ཚུལ་ཁྲིམས་དང་ལྡན་པ་ན་གང་མང་དུ་ཐོས་པའོ། །གཉི་ག་མང་དུ་ཐོས་ན་གང་ཆོག་ཤེས་པའོ། །གཉི་ག་ཆོག་ཤེས་ན་གང་ཆེར་ཆོག་ཤེས་པའོ། །
[193a.6]གཉི་ག་ཆེར་ཆོག་ཤེས་ན་ཨུ་པཱ་ལི་གཉི་ག་ཆེར་ཆོག་ཤེས་པ་ལས་ཆེར་ཆོག་ཤེས་པ་ནི་མེད་དེ་མི་སྲིད་དོ། །གནས་མེད་དེ་དེ་གཉིས་ལྟ་བུ་ལ་ནི་འཁྲུག་པའམ། རྩོད་པའམ། འཐབ་པར་འགྱུར་བ་འབྱུང་བའི་གནས་མ་ཡིན་ནོ། །རྐྱང་པའི་སྒོའི་མདོ་བཞི་པའི་ཚིགས་སུ་བཅད་
[193a.7]པ་དང་པོའོ།། །།འདུལ་བ་གཞུང་དམ་པ། བམ་པོ་བཞི་བཅུ་རྩ་གསུམ་པ། མདོར་ན། རྐུན་པོ་གནས་དང་ཟ་མ་དང་། །སྔར་འཁྲུགས་པ་ལ་རྣམ་པ་བཞི། །བསླབ་པ་བྱིན་པས་ཚུལ་ཤིང་བྲིམས། །དེ་དག་དགེ་འདུན་དབྱེན་མི་འགྱུར། །སངས་རྒྱས་བཅོམ་
[193b]
[193b.1]ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་པ་ལ་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་ཚུལ་ཤིང་བྲིམས་པ་རྐུན་གནས་ཀྱིས་ཚུལ་ཤིང་བྲིམས་ན་དགེ་འདུན་གྱི་དབྱེན་དུ་འགྱུར་རམ། 
[193b.2]ཨུ་པཱ་ལི་མི་འགྱུར་རོ། །བཙུན་པ་མ་ནིང་དང་ཟ་མ་དང་། དགེ་སློང་མ་སུན་ཕྱུང་བ་དང་། ཕ་བསད་པ་དང་། མ་བསད་པ་དང་། དགྲ་བཅོམ་པ་བསད་པ་དང་། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང་། མུ་སྟེགས་ཅན་དང་། མུ་སྟེགས་ཅན་དུ་སོང་
[193b.3]བ་དང་། ཐ་དད་དུ་གནས་པ་དང་། མི་གནས་པ་དག་གིས་ཚུལ་ཤིང་བྲིམས་ན་དགེ་འདུན་གྱི་དབྱེན་དུ་འགྱུར་རམ། ཨུ་པཱ་ལི་མི་འགྱུར་རོ། །བཙུན་པ་སྔར་འཁྲུགས་པ་བཞིས་ཚུལ་ཤིང་བྲིམས་ན་དགེ་འདུན་གྱི་དབྱེན་དུ་འགྱུར་རམ། ཨུ་པཱ་ལི་མི་འགྱུར་རོ། །བཙུན་པ་བསླབ་
[193b.4]པ་བྱིན་པས་ཚུལ་ཤིང་བྲིམས་ན་དགེ་འདུན་གྱི་དབྱེན་དུ་འགྱུར་རམ། ཨུ་པཱ་ལི་མི་འགྱུར་རོ། །རྐྱང་པའི་སྒོ་བཞི་པའི་མདོའི་ཚིགས་སུ་བཅད་པ་གཉིས་པའོ།། །།མདོར་ན། ལུས་ལ་རེག་དང་རྔུལ་ཟན་དང་། །ཆར་པ་འབབ་པར་བཅད་མི་བྱ། །ཚང་མང་དང་ནི་བཤང་གཅི་ས། །
[193b.5]མ་རུང་ནས་ནི་མི་དོར་བའོ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་པ་ལ་ཟས་སྦྱིན་པའི་ཀུན་དགའ་ར་བ་ན་བཞུགས་སོ། །དྲུག་སྡེ་དག་གིས་དགེ་འདུན་གྱི་མལ་སྟན་དག་ཀྱང་ལུས་ལ་རེག་པར་བགོས། རྐང་པ་ནས་མགོའི་བར་དུ་ཐང་ཆད་
[193b.6]པར་བགོས་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་ཞུས་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གིས་དགེ་འདུན་གྱི་མལ་སྟན་ལུས་ལ་རེག་པར་མ་བགོ་ཤིག །བགོས་ན་འདས་པ་དང་བཅས་པར་འགྱུར་རོ། །བཅོམ་ལྡན་
[193b.7]འདས་ཀྱིས་དགེ་སློང་དག་དགེ་འདུན་གྱི་མལ་སྟན་ལུས་ལ་རེག་པར་མ་བགོ་ཤིག་ཅེས་བཀའ་སྩལ་པ་ན། དགེ་སློང་དག་གིས་ཇི་ལྟར་བགོ་བ་མི་ཤེས་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། 
[194a]
[194a.1]གང་ཟག་གིས་རྔུལ་ཟན་གྱི་སྟེང་དུ་ཤེས་བཞིན་དུ་དལ་ནས་ཁད་ཀྱིས་བགོ་བར་གྱིས་ཤིག །དྲུག་སྡེ་དག་གིས་དགེ་འདུན་གྱི་གོས་བགོས་ནས་དབྱར་ཆར་གྱི་ནང་ན་བླ་གབ་མེད་པར་འདུག་གོ། །དེ་ཆར་གྱིས་མ་རུང་བར་གྱུར་ནས། དེ་ལྟར་གྱུར་པ་དགེ་སློང་དག་
[194a.2]གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གིས་དགེ་འདུན་གྱི་གོས་གྱོན་ལ་དབྱར་ཆར་གྱི་ནང་ན་བླ་གབ་མེད་པར་མ་འདུག་ཤིག །འདུག་ན་འདས་པ་དང་བཅས་པར་འགྱུར་རོ། །དྲུག་སྡེ་དག་གིས་དགེ་འདུན་གྱི་གོས་
[194a.3]བགོས་ནས་ཚང་མང་དུ་འཇུག་སྟེ། དེ་དུད་པས་མ་རུང་བར་གྱུར་ནས་དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་གིས་དགེ་འདུན་གྱི་གོས་གྱོན་ནས་ཚང་མང་དུ་འགྲོ་བར་མ་བྱེད་ཅིག །སོང་ན་
[194a.4]འདས་པ་དང་བཅས་པར་འགྱུར་རོ། །དྲུག་སྡེ་དག་གིས་དགེ་འདུན་གྱི་མལ་སྟན་དག་བགོས་ནས་བཤང་གཅིའི་སར་སོང་བ་དང་། བཤང་གཅིའི་གཟེར་མ་དག་གིས་ཕོག་ནས་མ་རུང་བར་གྱུར་ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། 
[194a.5]བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་དགེ་འདུན་གྱི་མལ་སྟན་གྱོན་ནས་བཤང་གཅིའི་སར་མ་འགྲོ་ཤིག །སོང་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་རྣམས་དགེ་འདུན་གྱི་མལ་སྟན་རྡོལ་བ་དང་། རལ་བ་རྣམས་
[194a.6]གར་བབ་བབ་ཏུ་འདོར་ཏེ་དེ་དག་མི་སྤྱོད་པ་དང་། དེ་ཉིད་མ་རུང་བར་གྱུར་ནས་དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་མལ་སྟན་ཅུང་ཟད་རྡོལ་ཏམ། རལ་ན་མ་དོར་བར་རྡོལ་ན་ནི་ལྷན་
[194a.7]པས་གློན་ཅིག་རལ་ན་ནི་སླར་དྲུབ་པར་གྱིས་ཤིག །དེའི་ནང་ན་རྙིངས་པ་དག་ནི་ཁོལ་ཕྱུང་ལ་སར་པ་གློན་ཅིག །དེ་རྙིང་པ་ལས་རུང་བ་ཡོད་ན་མེ་མར་གྱི་སྙིང་པོར་གྱིས་ཤིག །དེར་ཡང་མི་རུང་ན་བ་གླང་གི་ལྕི་བའམ་ས་དང་བསྲེས་ལ་ཀ་བའི་སེར་གའམ། རྩིག་པའི་སེར་ག་དག་
[194b]
[194b.1]གི་ཞལ་ཞལ་དུ་གྱིས་ཤིག །སྦྱིན་པར་བྱེད་པ་དང་། ཡོན་བདག་གི་ཡུན་རིང་དུ་སྤྱད་པར་འགྱུར་རོ། །རྐྱང་པའི་སྒོ་བཞི་པའི་མདོའི་ཚིགས་སུ་བཅད་པ་གསུམ་པའོ།། །།མདོར་ན། ཁ་ཟས་དེ་སྟེ་མེ་མར་དང་། །བྱུག་པར་བྱ་དང་ལྷམ་རྣམས་དང་། །གོས་དང་གདུགས་
[194b.2]དང་ཤིང་དག་དང་། །རྩ་བ་སྨན་རྣམས་ཐ་མའོ། །སངས་རྒྱས་བཅོམ་ལྡན་འདས་མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མཉན་དུ་ཡོད་པ་ན་ཁྱིམ་བདག་གཞན་ཞིག་འདུག་སྟེ། དེས་ཡོ་བྱད་ཐམས་ཅད་དང་ལྡན་པའི་གཙུག་ལག་
[194b.3]ཁང་བརྩིགས་ཏེ་འཁོར་མང་པོའི་དགེ་སློང་དག་ཅིག་ལ་ཕུལ་ལོ། །དེ་འཁོར་དྲུག་བཅུ་དང་དེར་དབྱར་ཚུལ་དུ་ཞུགས་སོ། །ཚུལ་ནས་བྱུང་ནས་ལྷན་ཅིག་སྤྱོད་པ་དང་། ཉེ་གནས་དག་ལྗོངས་དང་། ཕྱོགས་གང་དང་གང་དུ་འཁོད་པ་དེ་དང་དེ་དག་ནས་དེའི་རྐང་པ་ལ་ཕྱག་བྱ་བར་
[194b.4]ལྷགས་ནས། དེ་དག་གིས་དེའི་རྐང་པ་ལ་ཕྱག་བྱས་ཏེ་དོང་བ་དང་། དེས་ཚེ་དང་ལྡན་པ་རྣམས་ང་ཁྱིམ་བདག་འདི་ཞེས་བྱ་བས་མགྲོན་དུ་བོས་ཀྱིས་ཁྱེད་འདི་ཉིད་དུ་འཁོད་ཅིག་ཅེས་སྨྲས་པ་དང་། དེ་དག་གིས་སྨྲས་པ་མཁན་པོ་མཆིའོ། །དེས་སྨྲས་པ། འོ་ན་འཁོད་དེ་ཟན་ཟོ་
[194b.5]ལ་དེང་ཤིག །དེ་དག་གིས་སྨྲས་པ། ཟས་དང་ཡོ་བྱད་ཁྱེར་ཏེ་མཆིས་ལ། དེ་ཉིད་བདག་ཅག་འཚལ་ལོ། །དེས་འོ་ན་ལེགས་ཀྱིས་དེ་བཞིན་དུ་བྱོས་ཤིག་ཅེས་སྨྲས་པ་དང་། ཟས་དང་ཡོ་བྱད་དག་ཁྱེར་ཏེ་དོང་ངོ་། །དེ་བཞིན་དུ་ཁ་ཅིག་གིས་མེ་མར་གྱི་མར། ཁ་ཅིག་གིས་
[194b.6]ནི་རྐང་པ་བྱུག་པ། ཁ་ཅིག་གིས་ནི་ལྷམ་དག །ཁ་ཅིག་གིས་ནི་གོས་དག །ཁ་ཅིག་གིས་ནི་གདུགས་དག །ཁ་ཅིག་གིས་ནི་ཤིང་དག །ཁ་ཅིག་གིས་ནི་རྩ་བ་དང་། སྡོང་བུ་དང་། ལོ་མ་དང་། མེ་ཏོག་དང་། འབྲས་བུའི་སྨན་རྣམས་ཁྱེར་ཏེ་དོང་བ་དང་། རིང་པོ་མ་ལོན་
[194b.7]པར་གཙུག་ལག་ཁང་དེ་ཡོ་བྱད་ཀྱིས་བྲེལ་བར་གྱུར་ནས་དགེ་སློང་དེ་ཁྱིམ་བདག་གང་ན་བ་དེར་སོང་སྟེ་ཕྱིན་པ་དང་། ཁྱིམ་བདག་ཁྱོད་ཀྱི་ཡོ་བྱད་དག་ནི་ཟད་དོ་ཞེས་སྨྲས་པ་དང་། འཕགས་པ་དེ་ན་དགེ་སློང་ཉུང་ལ་ཡོ་བྱད་མང་དུ་ཕུལ་ན་ཅིའི་ཕྱིར་མྱུར་དུ་བས་ཞེས་སྨྲས་པ་
[195a]
[195a.1]དང་། དེ་དག་གིས་རྒྱས་པར་སྨྲས་ནས། དེས་འཕགས་པ་བདག་གིས་ནི་དེ་ན་བཞུགས་པ་རྣམས་ཀྱི་ཕྱིར་ཕུལ་ན། དེ་དག་གཞན་ན་གནས་ལ་ཅིའི་ཕྱིར་གཞན་དུ་སྤྱོད་ཅེས་ཉེས་པ་ངོར་བརྗོད་དོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་
[195a.2]ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་རྣམས་ཡོན་བདག་དེ་འཕྱ་བ་ནི་ཡུས་ཏེ། དེ་བས་ན་དགེ་སློང་དག་གིས་གཞན་དུ་གནས་ཤིང་གཞན་གྱི་ཁྱེར་བ་མ་སྤྱོད་ཅིག །དགེ་སློང་དག་གཞན་དུ་གནས་ལ་གཞན་གྱི་སྤྱད་དང་། དེ་དག་ཇི་ཙམ་
[195a.3]སྤྱད་པ་ཐམས་ཅད་རིན་ཐང་བཞིན་དུ་ཕོབ་ཤིག །རྐྱང་པའི་སྒོ་བཞི་པའི་མདོའི་ཚིགས་སུ་བཅད་པ་བཞི་པའོ།། །།མདོར་ན། མཚན་མ་དང་ཡང་མངོན་མཚན་དང་། །པར་ཏང་དག་དང་རི་མོ་ཅན། །ཁྲིའུ་རྐང་པ་རི་མོ་ཅན། །རལ་ཚེམས་བྱ་བ་དབྱར་མོ་ཁང་། །སངས་
[195a.4]རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །མཉན་དུ་ཡོད་པ་ན་མི་སྤུན་གཉིས་ཤིག་རབ་ཏུ་བྱུང་སྟེ། དེ་ལས་གཅིག་ནི་ཞལ་ཏའི་གནས་ཁང་ན་འདུག་གོ། །གཅིག་ནི་ཛེ་ཏའི་ཚལ་ནའོ། །ཇི་ཙམ་ན་ཞལ་ཏ་བ་དེ་དོན་
[195a.5]ཞིག་གི་ཕྱིར་རི་བྲགས་ཀྱི་གྲོང་དུ་སོང་ངོ་། །དགེ་སློང་དེ་ཕུ་ནུ་བོ་བལྟ་བའི་ཕྱིར་བགོ་བ་དེ་བགོས་ནས་དེའི་ཐད་དུ་སོང་ངོ་། །དེས་དགེ་འདུན་གྱི་བགོ་བའི་ནང་དུ་གང་ཟག་གི་བགོ་བ་དེ་བཞག་ནས་གཏམ་འཛེར་ཅིང་འཁོད་དོ། །དེ་ནས་ནོར་ཏེ་དགེ་འདུན་གྱི་བགོ་བ་ཞིག་གྱོན་ཏེ་སོང་ངོ་། །
[195a.6]དེ་ནས་ཞལ་ཏ་བ་དེ་སླར་འོངས་ནས་དེ་ན་བགོ་བ་ཆུང་ངུ་ཞིག་མཐོང་སྟེ། དེས་ཚེ་དང་ལྡན་པ་ཅི་དགེ་འདུན་གྱིས་རྙེད་པ་གྲུབ་པའམ་ཞེས་སྨྲས་པ་དང་། དེས་སྨྲས་པ། དགེ་འདུན་གྱི་རྙེད་པ་ཅང་མེད་དོ། །བགོ་བ་འདི་སུའི་འདི་དག་དགེ་འདུན་གྱིའོ། །དེས་སྨྲས་པ། ངེད་ཅག་ནི་
[195a.7]ཆེ། འདི་ཆུང་ན། འདིར་སུ་ཡང་བགོ་བ་གྱོན་ཏེ་མ་འོངས་སམ། འདིར་བདག་གི་ཕུ་ནུ་བོ་ཞིག་འོངས་སོ། །སོང་ལ་དྲིས་ཤིག་དེ་སོང་ནས་དྲིས་ཏེ་དེས་བལྟས་ན་དགེ་འདུན་གྱི་ཡིན་ནས། དེས་སྨྲས་པ། བདག་གིས་ནོར་ཏེ་དགེ་འདུན་གྱི་ནི་བདག་གིས་ཁྱེར། བདག་གི་
[195b]
[195b.1]ནི་དེ་ན་འདུག་པའི་རིགས་སོ། །དེས་དེ་ཁྱེར་དེ་འོངས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་གྱི་ནི་མཚན་མ་ཐོབ་ཤིག །དགེ་སློང་དག་གིས་ཇི་ལྟར་མཚན་མ་གདབ་པ་མི་ཤེས་ནས་
[195b.2]བཅོམ་ལྡན་འདས་ཀྱིས་བཀའ་སྩལ་པ། དགེ་སློང་འདི་ཞེས་བྱ་བས་ཕུལ་བའོ་ཞེས་ཡི་གེར་བྲིས་ཤིག །དགེ་སློང་གིས་དགེ་འདུན་གྱི་དང་། གང་ཟག་གི་གཉི་ག་དེ་བཞིན་དུ་བྲིས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་
[195b.3]ཀྱིས་བཀའ་སྩལ་པ། གང་ཟག་གི་ནི་མངོན་མཚན་ཐོབ་ཤིག །གླེང་གཞི་ནི་མཉན་དུ་ཡོད་པ་ན་སྟེ། བཅོམ་ལྡན་འདས་ཀྱིས་དགེ་འདུན་གྱིའམ། གང་ཟག་གི་ཡང་རུང་སྟེ། རི་མོ་ཅན་ནི་གདིང་བ་མེད་ཀྱི་བར་དུ་མ་སྤྱོད་ཅིག་ཅེས་བཀའ་སྩལ་པ། དགེ་སློང་དག་གང་ཟག་གི་
[195b.4]པར་ཏང་སྟན་བྱེད་པ་ལ་ཞུགས་པ་དང་། དེའི་ནང་ནས་ཁ་ཅིག་གིས་སྨྲས་པ། བཅོམ་ལྡན་འདས་ཀྱིས་ནི་རི་མོ་ཅན་ལས་རྙེད་པ་ནི་གནང་གི །བདག་ཉིད་ཀྱིས་བྱས་པ་ནི་མ་ཡིན་ནོ་ཞེས་གསུངས་སོ། །གཞན་ཞིག་གིས་ཡང་བྱས་པའི་དངོས་པོ་སྤོངས་ཤིག་ཅེས་སྨྲས་པ་དང་། དེ་ལྟར་
[195b.5]གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་བས་ན་དགེ་འདུན་གྱི་ནི་པར་ཏང་རི་མོ་ཅན་རྙེད་དམ་བྱས་ན་ཡང་རུང་ངོ་། །གང་ཟག་གིས་ནི་གཞན་གྱིས་བྱིན་ན་ཡོན་བདག་ཉིད་ལ་བསྔོས་ན་འཆང་བར་གནང་གི །རང་
[195b.6]བྱེད་དུ་ནི་མི་གནང་ངོ་། །བཅོམ་ལྡན་འདས་ཀྱིས་དགེ་འདུན་ལ་ནི་པར་ཏང་རི་མོ་ཅན་རྙེད་པའམ། བྱས་པའང་འཆང་དུ་གནང་གི །གང་ཟག་ལ་ནི་གཞན་གྱིས་བྱིན་པ་དེ་ཉིད་ལ་བསྔོས་ན་འཆང་དུ་གནང་ངོ་ཞེས་བཀའ་སྩལ་ནས། དགེ་སློང་གཞན་ཞིག་གིས་ཁྲིའུ་རྐང་པ་རི་མོ་ཅན་ཞིག་
[195b.7]བདག་གིས་ནི་མ་བྱས་གཞན་གྱིས་བྱིན་པ་འཆང་ངོ་། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ངས་རི་མོ་ཅན་ནི་དགོངས་ཏེ་གསུངས་ཀྱི། ཁྲིའུ་རྐང་པ་རི་མོ་ཅན་ལ་མ་ཡིན་གྱིས། དེ་བས་ན་
[196a]
[196a.1]དགེ་འདུན་གྱིས་ཁྲིའུ་རྐང་པ་རི་མོ་ཅན་རྙེད་དམ་བྱས་ཀྱང་རུང་གནང་གི །གང་ཟག་ལ་ནི་རྗེས་སུ་མི་གནང་ངོ་། །བཅོམ་ལྡན་འདས་ཀྱིས་དགེ་སློང་མ་དབྱར་ཚུལ་ནས་བྱུང་ནས་ལྗོངས་རྒྱུ་བ་སྤྱོད་ཅིག་ཅེས་གསུངས་པ་དང་། དབྱར་ཚུལ་དུ་ཞུགས་ནས་ཁང་པའི་རལ་
[196a.2]ཚེམས་དག་མ་བྱས་པར་དོང་ནས་དེ་དག་གིས་རལ་ཚེམས་མ་བྱས་པས་མ་རུང་བར་གྱུར་ཏོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་མ་དབྱར་ཚུལ་དུ་ཞུགས་ན་རལ་ཚེམས་མ་བྱས་ན་འདས་པ་དང་
[196a.3]བཅས་པར་འགྱུར་རོ། །རྐྱང་པའི་སྒོ་བཞི་པའི་མདོའི་ཚིགས་སུ་བཅད་པ་ལྔ་པའོ།། །།མདོར་ན། སོང་ནས་སླར་འོངས་སྦྱིན་པ་མེད། །བྱིན་ནས་ཕྱིར་ཡང་འོངས་པར་གྱུར། །དགེ་འདུན་གྱིས་ཀྱང་སྦྱིན་པར་བྱ། །གང་ལས་བསྐྱིས་པར་གྱུར་པའོ། །སངས་རྒྱས་བཅོམ་ལྡན་འདས་
[196a.4]མཉན་དུ་ཡོད་པའི་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །ཁྱིམ་པ་ཞིག་གིས་གཉེན་ཞིག་དུས་འདས་ཏེ་མཆོད་པའི་ཕྱིར་རྒྱལ་མཚན་དང་། བ་དན་གྱིས་དྲངས་ནས་དུར་ཁྲོད་དུ་བསྐྱལ་ཏེ། དེ་སླར་ཁྱེར་ཏེ་འོངས་ནས། དགེ་སློང་དག་ལ་ཕུལ་བ་དང་། 
[196a.5]དགེ་སློང་དག་གིས་མ་བླངས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། སོང་ན་སླར་འོངས་པ་ཞེས་བྱོས་ལ་ལོང་ཤིག །ཁ་ཅིག་ནི་དབུལ་ཏེ་ཕུལ་བ་དེ་སླར་ཡང་བརྙས་པ་དང་། དགེ་སློང་དག་གིས་
[196a.6]མ་སྟེར་ཏོ། །བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་སླར་སློང་ན་བྱིན་ཅིག །དེས་བརྙས་ནས་དེ་སླར་འགྱོད་པ་སྐྱེས་ནས་མི་དེས་སླར་ཡང་ཕུལ་བ་དང་། དགེ་སློང་དག་གིས་མ་བླངས་ཏེ། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། 
[196a.7]བཅོམ་ལྡན་འདས་ཀྱིས་བཀའ་སྩལ་པ། དེ་ནས་སླར་ཡང་འོངས་སོ་ཞེས་བྱོས་ཏེ་ལོང་ཤིག །དེ་ལ་ཐེ་ཚོམ་དང་ཁྲོ་བར་མ་བྱེད་ཅིག །གླེང་གཞི་ནི་མཉན་དུ་ཡོད་པ་ན་སྟེ། ཞལ་ཏ་བྱེད་པའི་དགེ་སློང་ཞིག་གིས་དགེ་འདུན་གྱི་ཕྱིར་ཁྱིམ་པ་ཞིག་ལ་ནོར་ཞིག་བསྐྱིས་པ་དང་། དེ་དུས་
[196b]
[196b.1]ལས་འདས་སོ། །དེ་དུས་ལས་འདས་སོ་ཞེས་ཐོས་ནས་དེས་གཙུག་ལག་ཁང་དུ་འོངས་ནས་དྲིས་པ། དགེ་སློང་མིང་འདི་ཞེས་བགྱི་བ་ཞིག་ག་རེ་ཞེས་སྨྲས་པ་དང་། དགེ་སློང་དག་གིས་སྨྲས་པ། དེ་དུས་ལས་འདས་སོ། །དེས་སྨྲས་པ། འཕགས་པ་བདག་གི་ནོར་ཞིག་དེས་
[196b.2]བསྐྱིས་སོ། །དགེ་སློང་དག་གིས་སྨྲས་པ། སོང་ལ་དེ་ཉིད་ལ་དོས་ཤིག །དེས་དགེ་འདུན་གྱི་ཕྱིར་ཁྱེར་གྱི་ཕ་མ་དང་བདག་གི་ཕྱིར་མ་ལགས་ཀྱིས་ཁྱེད་ཀྱིས་སྩོལ་ཅིག །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་
[196b.3]པ། དེ་སྟེ་དགེ་འདུན་གྱི་ཕྱིར་དེས་ཁྱེར་བར་ཤེས་ན། དགེ་འདུན་གྱིས་སྐྱིན་པ་བྱིན་ཅིག །དགེ་སློང་རྣམས་ངས་ལས་གསར་དུ་བྱེད་པའི་མཚུངས་པའི་དགེ་སློང་གི་ཆོས་བཅའོ། །ལས་གསར་དུ་བྱེད་པའི་དགེ་སློང་གིས་བསྐྱི་བ་དག་རྒན་ཞིང་རྒན་པ་དག་ལ་དྲིས་ལ་ལོང་ཤིག ། 
[196b.4]ལས་གསར་དུ་བྱེད་པ་རྣམས་ཀྱིས་མཚུངས་པར་སྤྱད་པའི་ཆོས་བཅས་པ་བཞིན་དུ་མ་བྱས་ན་འདས་པ་དང་བཅས་པར་འགྱུར་རོ། །རྐྱང་པའི་སྒོ་བཞི་པའི་མདོའི་ཚིགས་སུ་བཅད་པ་དྲུག་པའོ།། །།མདོར་ན། བུ་རམ་ཤིང་དང་དགེ་སློང་རྣམས། །ཟ་ཞིང་བགོ་བ་ཕན་གདགས་པ། །
[196b.5]མི་བགོ་བ་དང་བཞི་པ་དང་། །སྐར་མ་བསྟན་པར་མི་བྱའོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་འདུན་དག་གིས་བཅའ་བ་བུ་རམ་ཤིང་ཞིག་རྙེད་དེ། བཅོམ་ལྡན་འདས་ཀྱིས་དགེ་ཚུལ་ཕ་དག་
[196b.6]ལ་སུམ་ཆ་བྱིན་ཅིག་ཅེས་བཀའ་སྩལ་ནས། དེ་དག་ལ་བུ་རམ་ཤིང་གི་སུམ་ཆ་རེ་རེ་བྱིན་ནོ། །དགེ་སློང་དག་རྒན་རིམས་སུ་འཁོད་ནས་གྲལ་ཉིས་རིམ་དུ་གྱུར་པས། སླར་ཡང་རྒན་རིམས་ཀྱི་ཐོག་ཏུ་འོངས་སོ། །ཚེ་དང་ལྡན་པ་སྒྲ་ཅན་འཛིན་བཅོམ་ལྡན་འདས་ཀྱི་སྤྱན་སྔར་འདུག་
[196b.7]སྟེ། དེ་བུ་རམ་ཤིང་གི་དུམ་བུ་ཟ་ཞིང་བཅོམ་ལྡན་འདས་ཀྱི་ཞལ་དུ་མིག་ལྟ་ཞིང་འདུག་གོ། །བཅོམ་ལྡན་འདས་ཀྱིས་བཀའ་སྩལ་པ། ཚེ་དང་ལྡན་པ་སྒྲ་ཅན་འཛིན་བུ་རམ་ཤིང་འདོད་དམ། དེས་སྨྲས་པ། བཅོམ་ལྡན་འདས་འཚལ་ལོ། །དེ་ནས་བཅོམ་ལྡན་འདས་ཀྱི་སྐུ་
[197a]
[197a.1]སྐལ་ལས་བཅད་དེ་དུམ་བུ་གཅིག་དེ་ལ་བྱིན་ནས། དགེ་སློང་གི་དགེ་འདུན་རྣམས་བུ་རམ་ཤིང་གི་བྱ་བ་བྱས་ཏེ། གཙུག་ལག་ཁང་དུ་འོངས་པ་དང་། ཚེ་དང་ལྡན་པ་སྒྲ་ཅན་འཛིན་བཅོམ་ལྡན་འདས་ཀྱི་ཞབས་ལ་ཕྱག་འཚལ་བའི་ཕྱིར། བཅོམ་ལྡན་འདས་ཀྱི་
[197a.2]དྲུང་དུ་འོངས་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཚེ་དང་ལྡན་པ་སྒྲ་ཅན་འཛིན་བུ་རམ་ཤིང་གི་བཟའ་བས་ཚིམ་པར་གྱུར་ཏམ། དེས་གསོལ་པ། བཅོམ་ལྡན་འདས་ཀྱིས་བདག་ཅག་གི་རྙེད་པ་ནི་སུམ་ཆ་ཅིག་སྩོལ་ཅིག་ཅེས་བཀའ་སྩལ་བས་ག་ལ་ཚིམ་མོད་ཀྱི། 
[197a.3]བཅོམ་ལྡན་འདས་ཀྱིས་བཀའ་སྩལ་པ་དེས་ན་གདོད་ཚིམ་པར་གྱུར་ཏོ། །བཅོམ་ལྡན་འདས་ཀྱིས་དགེ་སློང་གི་དགེ་འདུན་དག་བསྡུས་ནས་དགེ་སློང་དག་ལ་འདི་སྐད་ཅེས་བཀའ་སྩལ་པ། ངས་གོས་ཀྱི་ཐོབ་པ་ནི་དགེ་ཚུལ་ཕ་དག་སུམ་ཆ་ཅིག་བྱིན་ཅིག་ཅེས་བྱས་ཀྱི། ཁ་ཟས་ཀྱི་
[197a.4]འཐོབ་པ་དག་ནི་མཚུངས་པར་བགོས་ཤིག །ཆུང་ངུ་ན་ཤིང་བུ་ལ་སའི་ལོ་མ་ཙམ་ཡང་མཉམ་པར་བགོས་ཤིག །དེ་ལས་ཆེ་ཆུང་ངུ་བགོས་ན་འདས་པ་དང་བཅས་པར་འགྱུར་རོ། །གླེང་གཞི་ནི་མཉན་དུ་ཡོད་པ་ན་སྟེ། མཉན་དུ་ཡོད་པ་ན་ཁྱིམ་བདག་གནས་པ་དེ་དུས་དུས་སུ་
[197a.5]ཛེ་ཏའི་ཚལ་དུ་འགྲོ་བ་ལས་དགེ་སློང་ཞིག་གིས་དེ་ལ་ནོར་ལས་བྱུང་བའི་བསོད་ནམས་ཀྱི་དངོས་པོ་བདུན་རྒྱ་ཆེར་སྙན་པར་བཤད་པ་དང་། དེ་དད་པ་སྐྱེས་ནས་གཙུག་ལག་ཁང་ཞིག་བརྩིགས་ཏེ། དེར་དགེ་སློང་གང་དག་གནས་པ་དེ་དག་ཁ་ཟས་འཕྲལ་འཕྲལ་དུ་སྦྱོར་བར་
[197a.6]བྱེད་པ་ལས་དེས་དེ་དག་གི་ཁ་ཟས་ཀྱི་རྒྱུར་ཀཱར་ཥཱ་པ་ཎ་དག་ཅིག་བྱིན་པ་ལས། དེ་དག་གིས་སྨྲས་པ། ཚེ་དང་ལྡན་པ་བདག་ཅག་བསོད་སྙོམས་ལ་འགྲོ་བས་ཆོས་གོས་ཀྱིས་བྲེལ་གྱི་ཟས་ཀྱིས་ནི་མ་ཡིན་གྱིས། ཀཱར་ཥཱ་པ་ཎ་ནི་ཆོས་གོས་ཀྱི་ཕྱིར་བགོའོ། །དགེ་སློང་བདག་ཅག་
[197a.7]ལས་སུ་ཡང་ཁྱིམ་བདག་དེའི་ཁྱིམ་དུ་མ་འདོང་ཤིག་ཅེས་དེ་དག་གིས་དམ་བཅས་སོ། །དེ་ནས་དུས་ཕྱི་ཞིག་ན་བསོད་སྙོམས་པ་ཞིག་ལྗོངས་རྒྱུ་བ་སྤྱོད་ཅིང་མཉན་དུ་ཡོད་པར་ཕྱིན་ཏེ། དེ་ཁྱིམ་བདག་དེའི་གཙུག་ལག་ཁང་དུ་འོངས་ནས། དགེ་སློང་དག་གིས་དེ་ངལ་སོར་
[197b]
[197b.1]བཅུག་སྟེ། གནས་དང་མལ་སྟན་དག་བྱིན་ནས་དེས་བསམས་པ་དེ་རིང་ལ་ངལ་བསོ་ཞིང་ཟན་ཡང་གྲལ་དུ་ཟོས་ལ་ནང་པར་ནས་བསོད་སྙོམས་བསླང་ངོ་སྙམ་དུ་སེམས་ཤིང་འདུག་པ་ལས། དགེ་སློང་གཞི་ན་འཁོད་པ་དག་ལྷུང་བཟེད་དང་ཆོས་གོས་ཁྱེར་ཏེ་བསོད་སྙོམས་ལ་དོང་
[197b.2]བ་དང་། བསོད་སྙོམས་པ་དེས་བསམས་པ། གཞི་ན་གནས་པའི་དགེ་སློང་དག་ནི་དེ་ལྟར་ཕོངས་པ་ལྟ་ན། བདག་ཀྱང་དེ་འདྲ་བར་འགྱུར་གྱིས་བསོད་སྙོམས་སློང་དུ་འགྲོའོ་སྙམ་ནས། དེས་ལྷུང་བཟེད་དང་ཆོས་གོས་དང་ལྡེ་མིག་དང་། ལྡེ་མིག་ཀྱོག་པོ་དང་། སྒོ་ལྕགས་
[197b.3]ཀྱང་ཁྱེར་ནས་མཉན་དུ་ཡོད་པར་རིམ་གྱིས་བསོད་སྙོམས་ལ་ཞུགས་པ་ལས་ཁྱིམ་བདག་དེའི་ཁྱིམ་དུ་འོངས་ནས། དེས་དེ་ལ་བདེ་བར་ཕྱིན་ཏམ་ཞེས་ཚིག་ཏུ་སྨྲས། སྟན་བཏིང་། རྐང་པ་ལ་ཕྱག་བྱས་ནས་དེའི་མདུན་དུ་འདུག་གོ། །དེ་དེའི་མདུན་དུ་འདུག་ནས་དེས་དེ་ལ་ནོར་ལས་
[197b.4]བྱུང་བའི་བསོད་ནམས་ཀྱི་དངོས་པོ་བདུན་དུ་ཡོན་ཏན་བཤད་པ་དང་། ཁྱིམ་བདག་དེས་སྨྲས་པ། འཕགས་པ་བདག་གིས་དེ་ཐམས་ཅད་བསྒྲུབས་ལགས་སོ། །བསོད་སྙོམས་པས་སྨྲས་པ། ཁྱིམ་བདག་ཁྱོད་ཀྱིས་ཅུང་ཟད་ཀྱང་སྦྱར་བ་མེད་དེ། ཁྱོད་ཀྱི་གཙུག་ལག་
[197b.5]ཁང་ན་ཐོག་མར་ཁ་ཟས་མེད་དོ། །དེས་སྨྲས་པ། འཕགས་པ་ཅི་གསུང་། བདག་གིས་དེར་མང་དུ་ཕུལ་ན། འཕགས་པས་གཞན་ཞིག་ཏུ་བྱོན་ཏེ་ནོར་བ་སྙམ། བསོད་སྙོམས་པ་དེས་སྨྲས་པ། ཁྱིམ་བདག་ཁྱོད་ཀྱིས་གཙུག་ལག་ཁང་གི་ལྡེ་མིག་དང་ལྡེ་མིག་ཀྱོག་
[197b.6]པོ་དག་ཤེས་སམ། འཕགས་པ་འཚལ་ལོ། །དེས་ལྡེ་མིག་དང་ལྡེ་མིག་ཀྱོག་པོ་དག་བསྟན་པ་དང་། དེས་སྨྲས་པ། འཕགས་པས་དེའི་དོན་གློ་བར་ཆུད་དོ་ཞེས་སྨྲས་པ་དང་། བསོད་སྙོམས་པས་དེ་ཁྱེར་ནས་སླར་སོང་ངོ་། །ཁྱིམ་བདག་ཀྱང་དེའི་ཕྱི་བཞིན་དུ་སོང་སྟེ་
[197b.7]གཙུག་ལག་ཁང་དུ་འདུག་ནས་ཇི་ཙམ་དགེ་སློང་དག་བསོད་སྙོམས་ཁྱེར་ཏེ་འོང་བ་མཐོང་སྟེ་མཐོང་ནས་དེས་འཕགས་པ་ཁྱེད་ཅག་གང་ནས་བྱོན་ཅེས་སྨྲས་པ་དང་། དེ་དག་གིས་སྨྲས་པ། ཁྱིམ་བདག་སྤྱོད་ཡུལ་གྱི་དད་པ་བསྐྱེད་པའི་ཕྱིར་རོ། །འཕགས་པ་ཀཱར་ཥཱ་པ་ཎ་
[198a]
[198a.1]གར་མཆིས། ཁྱིམ་བདག་གནས་ཁང་ན་ཡོད་དོ་སྣོམས་ཏེ་སྤྱོན། དེ་དག་གིས་ཕྱུང་སྟེ་བྱིན་ནོ། །དེས་སྨྲས་པ། ད་སྤྱོད་ཡུལ་གྱི་དད་པ་སྐྱེད་དུ་བཞུད་ཅིག །དེ་དག་གིས་མ་སྤོབས་ནས། ཅང་མི་ཟེར་བར་འདུག་ནས། དེ་ལྟར་གྱུར་པ་དགེ་སློང་དག་གིས་བཅོམ་
[198a.2]ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་ཁྱིམ་བདག་དེ་འཕྱ་བ་ནི་ཡུས་ཏེ། དེ་བས་ན་རྣམ་པ་བཞིས་ནི་མ་བགོ་ཤིག །དེ་ནི་མཆོད་རྟེན་ཐམས་ཅད་ཀྱི་དང་། ཕྱོགས་བཞིའི་དགེ་འདུན་ཐམས་ཅད་ཀྱི་དང་། ནད་གསོས་ཀྱི་རིན་ཐམས་
[198a.3]ཅད་དང་། ཟས་ནར་མ་ཐམས་ཅད་དོ། །གླེང་གཞི་ནི་མཉན་དུ་ཡོད་པ་ན་སྟེ། དྲུག་སྡེ་དག་ལྗོངས་རྒྱུ་བ་སྤྱོད་ཅིང་སྐར་མ་ཤར་ཙམ་ཞིག་ན་གཙུག་ལག་ཁང་ཞིག་ཏུ་ཕྱིན་པ་དང་། དགེ་སློང་དེ་དག་གིས་གང་དུ་མཛའ་བའི་གནས་སུ་ངལ་བསོ་ཞིང་འདུག་ཏུ་བཅུག་པ་དང་། དེ་དག་གིས་
[198a.4]སྨྲས་པ། ཚེ་དང་ལྡན་པ་དག་ཅི་ཞིག་བསྡད་དུ་ཡོད། སྟོན་པ་བཞུགས་བཞིན་དུ་བསྟན་པ་ཞིག་པར་བྱའམ། རྒན་རིམས་བཞིན་དུ་ཅིའི་ཕྱིར་མི་བགོ། །དེ་དག་ཇི་ལྟར་རྒན་རིམས་བཞིན་དུ་བགེད་པ་ལ་ཞུགས་པ་དང་། གསར་བུ་དག་མ་བགོས་པར་ནམ་ནངས་སོ། །དེ་དག་ནམ་
[198a.5]ནངས་པ་དང་ལངས་ཏེ། ཚེ་དང་ལྡན་པ་དག་ངེད་ཅག་འདོང་གིས་མལ་སྟན་ལོང་ཤིག །དགེ་སློང་དག་གིས་སྨྲས་པ། ཚེ་དང་ལྡན་པ་དག་ཁྱེད་ཅག་སྐད་ཅིག་འཁོད་པའི་ཕྱིར་ཁྱེད་ཀྱིས་དགེ་འདུན་ཐམས་ཅད་ལ་གནོད་པ་བྱས་སོ། །དེ་དག་གིས་སྨྲས་པ། དེ་ནི་སྟོན་པའི་བཀའ་ལུང་
[198a.6]བཞིན་ནོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་སྐར་མ་ཤར་ཕན་ཆད་མལ་སྟན་མ་བགོ་ཤིག །བགོས་ན་འདས་པ་དང་བཅས་པར་འགྱུར་རོ། །མལ་སྟན་བགེད་པས་ཀྱང་མ་བགོ་
[198a.7]ཤིག །བགོས་ན་འདས་པ་དང་བཅས་པར་འགྱུར་རོ། །རྐྱང་པའི་སྒོ་བཞི་པའི་མདོའི་ཚིགས་སུ་བཅད་པ་བདུན་པའོ།། །།མདོར་ན། རྒུན་འབྲུ་དང་ཡང་འབྲ་གོ་གཞན། །མེས་རུང་བ་ཡང་དེ་བཞིན་ཏེ། །ཞུགས་ཐབ་མར་མེ་སྡོང་བུ་དང་། །དྲང་སྲོང་ཆེན་པོས་གནང་
[198b]
[198b.1]བའོ། །སངས་རྒྱས་བཅོམ་ལྡན་འདས་ཡུལ་ཀུན་ནས་ལྗོངས་རྒྱུ་བ་སྤྱོད་ཅིང་རོ་ཧི་ཏ་ཀར་གཤེགས་ཏེ། རོ་ཧི་ཏ་ཀའི་གནོད་སྦྱིན་བལ་གླང་ལྡན་ཞེས་བྱ་བའི་གནས་ན་བཞུགས་སོ། །དེ་ནས་གནོད་སྦྱིན་བལ་གླང་ལྡན་བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། བཅོམ་ལྡན་
[198b.2]འདས་ཀྱི་ཞབས་ལ་མགོ་བོས་ཕྱག་འཚལ་ནས་འདི་སྐད་ཅེས་གསོལ་ཏོ། །བཙུན་པ་དོ་ནུབ་བདག་གི་གནས་སུ་དགེ་སློང་གི་དགེ་འདུན་དང་ཐབས་ཅིག་ཏུ་བཞུགས་པར་ཅི་གནང་། དེ་ནས་གནོད་སྦྱིན་བལ་གླང་ལྡན་ལ་བཅོམ་ལྡན་འདས་ཅང་མི་གསུང་བར་ཞལ་གྱིས་བཞེས་སོ། །དེ་ནས་
[198b.3]གནོད་སྦྱིན་བལ་གླང་ལྡན་བཅོམ་ལྡན་འདས་ཅང་མི་གསུང་བར་ཞལ་གྱིས་བཞེས་པར་རིག་ནས། དེས་གཙུག་ལག་ཁང་ལྔ་བརྒྱ་སྤྲུལ། སྟན་ནང་ཚངས་ཅན་དང་། ལ་བ་དང་། སྔས་གྲུ་བཞི་པ་དག་ཀྱང་ལྔ་བརྒྱ་ལྔ་བརྒྱ་སྤྲུལ། མེ་མདག་དུད་པ་མེད་པ་བཀང་བ་ལྔ་བརྒྱ་ཡང་
[198b.4]སྤྲུལ་ཏེ། དེ་ནས་བཅོམ་ལྡན་འདས་ལ་ནི་གཙུག་ལག་ཁང་ཆེན་པོ་བསྐོས། དེའི་ལྷག་མ་དག་ནི་དགེ་སློང་དག་ལ་བསྐོས་ཏེ་གཙུག་ལག་ཁང་གི་ལྷག་མ་དགེ་སློང་དག་ལ་བསྐོས་ནས། བཅོམ་ལྡན་འདས་གང་ན་བ་དེར་སོང་སྟེ་ཕྱིན་པ་དང་། བཅོམ་ལྡན་འདས་ཀྱི་ཞབས་ལ་
[198b.5]མགོ་བོས་ཕྱག་འཚལ་ནས། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་སང་བདག་གི་ཁྱིམ་དུ་དགེ་སློང་གི་དགེ་འདུན་དང་ཐབས་ཅིག་ཏུ་བཤོས་གསོལ་བར་ཅི་གནང་། བཅོམ་ལྡན་འདས་ཀྱིས་གནང་བས་ན་གནོད་སྦྱིན་བལ་གླང་ལྡན་ལ་ཅང་མི་
[198b.6]གསུང་བས་ཞལ་གྱིས་བཞེས་པ་དང་། གནོད་སྦྱིན་བལ་གླང་ལྡན་གྱི་གྲོགས་པོ་ཁ་ཆེའི་ཡུལ་ན་གནོད་སྦྱིན་ཨུ་ནི་ཀོ་ཞེས་བྱ་བ་ཞིག་ཡོད་དེ། དེས་དེ་ལ་སང་བདག་གིས་བཅོམ་ལྡན་འདས་ཉན་ཐོས་ཀྱི་དགེ་འདུན་དང་བཅས་པར་བཤོས་ལ་སྤྱན་དྲངས་ཀྱིས། སྟོད་ཕྱོགས་
[198b.7]ཀྱི་ནགས་ཀྱི་ཤིང་ཏོག་ལས་སྐུར་ཅེས་སྤྲིང་བ་དང་། དེས་རྒུན་འབྲུ་དང་། བལ་པོའི་སེའུ་དང་འབྲ་གོ་ལ་སོགས་པས་སྣོད་བཀང་སྟེ་གནོད་སྦྱིན་གྱི་ལག་ཏུ་བསྐུར་རོ། །དེས་གཙུག་ལག་ཁང་གི་དག་རར་སྤུངས་ཏེ་བཞག་གོ། །དགེ་སློང་དག་གིས་བཅོམ་ལྡན་འདས་ལ་
[199a]
[199a.1]གསོལ་ནས། བཅོམ་ལྡན་འདས་འདི་ཅི་ཞིག་ལགས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་རྣམས་འདི་ནི་སྟོད་ཕྱོགས་ཀྱི་ནགས་ཀྱི་ཤིང་ཏོག་གོ། །དགེ་སློང་དག་གིས་ཇི་ལྟར་བགྱི་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་
[199a.2]པ། མེས་རུང་བར་གྱིས་ལ་ཟོ་ཤིག །དགེ་སློང་དག་གིས་རེ་རེ་ནས་རུང་བར་བྱས་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཕུང་པོར་སྤུངས་ལ་ཁ་གསུམ་མམ་བཞིར་མེས་རེག་པར་བྱས་པས་རུང་བར་འགྱུར་རོ། །དགེ་སློང་རྣམས་ཀྱིས་དེ་དག་རུང་བར་བྱས་ནས་དགེ་
[199a.3]འདུན་དག་ལ་བྲིམས་པ་དང་ལྷག་ནས། དགེ་སློང་རྣམས་ཀྱིས་ཇི་ལྟར་བྱ་བ་མི་ཤེས་ནས། བཅོམ་ལྡན་འདས་ཀྱིས་བཀའ་སྩལ་པ། དེ་དག་ཀུན་ཉེས་ལ་ནང་དུ་ཆུས་ལུགས་ཏེ་དེར་ཚགས་ཀྱིས་ཚོགས་ལ་ཕྱི་དྲོའི་སྐོམ་དུ་འཐུང་ཤིག །དེ་དག་གིས་ཕྱི་དྲོའི་སྐོམ་དུ་བྲིམས་པ་ན། འོན་ཀྱང་
[199a.4]ལྷག་ནས་བཅོམ་ལྡན་འདས་ཀྱིས་བཀའ་སྩལ་པ། སྐོལ་ཏེ་ཞོག་ལ་དེའི་ཕྱི་དེ་ཉིན་སྐོམ་དུ་བྲིམས་ཤིག །གླེང་གཞི་ནི་མཉན་དུ་ཡོད་པ་ན་སྟེ། དགུན་གྱི་དུས་ལ་བབ་པས་དགེ་སློང་རྣམས་གྲང་སྟེ། གཞི་བསྟར་བའི་སྟེང་དུ་མེ་བུས་པ་དང་། གཞི་བསྟར་བ་དག་མ་རུང་བར་གྱུར་
[199a.5]ནས། བཅོམ་ལྡན་འདས་ཀྱིས་བཀའ་སྩལ་པ། གཞི་བསྟར་བའི་སྟེང་དུ་མེ་མ་བུད་པར་ཞུགས་ལིང་གི་སྟེང་དུ་མེ་བུས་ཤིག །ཞུགས་ལིང་གི་སྟེང་དུ་མེ་བུས་པ་དང་དུད་པར་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། ཕྱི་རོལ་དུ་ཞུགས་ལིང་གི་ནང་དུ་བུས་ལ་དུད་པ་
[199a.6]མེད་པ་དང་། མདག་མ་ལ་ཅི་བདེར་སྤྱོད་ཅིག །གླེང་གཞི་ནི་མཉན་དུ་ཡོད་པ་ན་སྟེ། བཟོ་བོ་ཞིག་གིས་དགེ་སློང་རྣམས་ལ་མེ་མར་གྱི་སྡོང་བུ་ཡལ་ག་གཅིག་པ་ཞིག་བྱིན་པ་དང་། དེ་དག་གིས་མ་བླངས་སོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་
[199a.7]པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་ལ་མར་མེའི་སྡོང་བུ་ཡལ་ག་གཅིག་པ་གྲུབ་ན་གནང་ངོ་། །གང་ཟག་ལ་ཡང་གནང་ངོ་། །ཡལ་ག་གཉིས་པའམ། ཡལ་ག་མང་པོ་དག་ནི་དགེ་འདུན་ལ་གནང་གི་གང་ཟག་ལ་ནི་མི་གནང་ངོ་། །རྐྱང་
[199b]
[199b.1]པའི་སྒོ་བཞི་པའི་མདོའི་ཚིགས་སུ་བཅད་པ་བརྒྱད་པའོ།། །།མདོར་ན། གློ་བུར་གཉིས་པོ་བྱ་བ་དང་། །ཆུ་ཀླུང་ཕ་རོལ་གཉིས་པོ་དང་། །མང་དུ་མ་རུང་བྱས་པ་དང་། །ལུས་ཀྱི་ཚད་ནི་ཆོས་གོས་སོ། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་
[199b.2]ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་གློ་བུར་དུ་ལྷགས་པ་དག་ཅིག་གཙུག་ལག་ཁང་དུ་ཕྱིན་པ་དང་། གཞི་ན་གནས་པའི་དགེ་སློང་གིས་ངལ་བསོར་བཅུག་གོ། །དེ་དག་ངལ་བསོས་ཟིན་པ་དང་། དེ་དག་གིས་ཅི་ཡོད་པ་དེ་བརྐུས་ཏེ་དོང་ངོ་། །དེ་ལྟར་གྱུར་པ་དགེ་སློང་
[199b.3]དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། གང་ངོ་མི་ཤེས་པའི་རྣམས་ངལ་བསོར་མ་གཞུག་ཤིག །བཅོམ་ལྡན་འདས་ཀྱིས་ངོ་མི་ཤེས་པར་ངལ་བསོར་མ་གཞུག་ཤིག་ཅེས་བཀའ་སྩལ་ནས། ངོ་ཤེས་པ་ཞིག་ངལ་བསོར་བཅུག་པ་དང་། 
[199b.4]དེའི་ཕྱི་བཞིན་དུ་ངོ་མི་ཤེས་པའི་དགེ་སློང་ཞིག་འོངས་ཏེ། དགེ་སློང་དེ་ཕྱི་རོལ་དུ་སོང་བ་དང་། དེས་དེའི་ལྷུང་བཟེད་དང་ཆོས་གོས་དག་ལེན་པ་ལ་ཞུགས་པ་དང་། གཞི་དེ་ན་གནས་པའི་དགེ་སློང་གིས་བསམས་པ། འདི་ནི་གདོན་མི་ཟ་བར་དེའི་གྲོགས་པོ་ཞིག་གོ་སྙམ་ནས། དེས་དེ་མ་བགགས་
[199b.5]ནས་དེས་དེ་ཁྱེར་ཏེ་བྲོས་སོ། །ཕྱིས་དགེ་སློང་དེ་སླར་འོངས་ན་ཆོས་གོས་དང་ལྷུང་བཟེད་མི་སྣང་ནས། དེས་སྨྲས་པ། ཚེ་དང་ལྡན་པ་བདག་གི་ལྷུང་བཟེད་དང་ཆོས་གོས་དག་སུས་ཁྱེར། གཞི་ན་གནས་པའི་དགེ་སློང་གིས་སྨྲས་པ། ཁྱོད་ཀྱི་གྲོགས་པོས་ཁྱེར་རོ། །དེས་སྨྲས་པ། ང་དང་ངོ་
[199b.6]ཤེས་པ་ནི་མེད་ཀྱི་ངའི་ལྷུང་བཟེད་དང་ཆོས་གོས་ཁྱོད་ཀྱིས་བོར་གྱིས། ཁྱོད་ཀྱིས་སྐྱིན་པ་བྱིན་ཅིག །དེ་དང་དགེ་སློང་གཞི་ན་གནས་པ་དང་ལྷན་ཅིག་ཏུ་གཅིག་ལ་གཅིག་རྩོད་པར་གྱུར་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་
[199b.7]སྩལ་པ། གློ་བུར་དུ་འོངས་པའི་དགེ་སློང་ལ་འདི་སུ་ཞིག་ཅེས་དྲིས་ཤིག །དེ་སྟེ་དགེ་སློང་དེ་ངས་ངོ་ཤེས་སོ་ཞེས་ཟེར་ན། དགེ་སློང་དེ་ལ་དེ་སྟེ་ཁྱོད་ཀྱིས་ལྷུང་བཟེད་དང་ཆོས་གོས་སམ། ངའི་ཡང་རུང་འདི་བརྙ་ཞེས་ཟེར་ན་སྦྱིན་ནམ་མི་སྦྱིན་ཞེས་དྲིས་ཤིག །དེ་སྟེ་མ་སྦྱིན་ཅིག་ཅེས་
[200a]
[200a.1]ཟེར་ན་རིན་ཐང་བཞིན་དུ་ཆོད་ལ་ཕོབ་ཤིག །དེ་སྟེ་བྱིན་ཅིག་ཅེས་ཟེར་བ་ལས་ཁྱེར་ན་ཁྱེར་དུ་ཟད་དོ། །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་གློ་བུར་དུ་འོངས་པ་གཞན་ཞིག་གཞི་ན་འདུག་པའི་དགེ་སློང་ཞིག་གིས་ངལ་བསོར་བཅུག་ནས་དེའི་ཕྱི་བཞིན་ངོ་མི་
[200a.2]ཤེས་པའི་དགེ་སློང་ཞིག་འོངས་ཏེ། ཇི་ཙམ་ན་གཞི་ན་གནས་པའི་དགེ་སློང་དེ་སོ་ཤིང་འདོར་དུ་ཕྱི་རོལ་དུ་སོང་ངོ་། །དེ་ནས་དེའི་ལྷུང་བཟེད་དང་ཆོས་གོས་དག་དེས་ཁྱེར་བ་དང་། གློ་བུར་དུ་འོངས་པའི་དགེ་སློང་དག་གིས་བསམས་པ། འདི་ཡང་སྔོན་ཁྱིམ་འདི་ན་གནས་པ་ཞིག་ཡིན་
[200a.3]ནོ་སྙམ་ནས་དེས་ཀྱང་ཅུང་ཟད་ཀྱང་མ་སྨྲས་ནས། དེས་ཁྱེར་ཏེ་བྲོས་སོ། །གཞི་ན་གནས་པའི་དགེ་སློང་དེ་སླར་འོངས་པ་དང་། ལྷུང་བཟེད་དང་ཆོས་གོས་མི་སྣང་ནས། དེས་སྨྲས་པ། ཚེ་དང་ལྡན་པ་ངའི་ལྷུང་བཟེད་དང་ཆོས་གོས་སུས་ཁྱེར། དེས་སྨྲས་པ། གནས་ཁང་ན་འདུག་
[200a.4]པས་ཁྱེར་རོ། །ངའི་གནས་ཁང་ན་གནས་པ་གང་ཡིན། ཁྱོད་ཀྱིས་ལྷུང་བཟེད་དང་ཆོས་གོས་ཁྱེར་གྱིས་སྐྱིན་པ་བྱིན་ཅིག །དེ་དང་དེ་གཉིས་ལྷན་ཅིག་རྩོད་པར་གྱུར་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་
[200a.5]པ། གློ་བུར་དུ་འོངས་པའི་དགེ་སློང་གིས་གཞི་ན་གནས་པའི་དགེ་སློང་ལ་དགེ་སློང་འདི་ཁྱོད་ཀྱི་ཅུང་ཟད་ཅི་ཡང་རུང་བ་སློང་ན་སྦྱིན་ནམ་མི་སྦྱིན་ཞེས་དྲིས་ཤིག །དེ་སྟེ་མ་སྦྱིན་ཅིག་ཅེས་ཟེར་ན་རིན་ཐང་བཞིན་དུ་ཕོབ་ཤིག །དེ་སྟེ་བྱིན་ཅིག་ཅེས་ཟེར་བ་ལས་ཁྱེར་ན་ཁྱེར་དུ་ཟད་དོ། །གླེང་གཞི་
[200a.6]ནི་མཉན་དུ་ཡོད་པ་ན་སྟེ། དགེ་སློང་ཞིག་གིས་གཞི་ན་གནས་པའི་དགེ་སློང་ཞིག་ལ་ཆོས་གོས་བཞག་ནས་ཆེམས་བཞག་པ། དེ་སྟེ་ང་སོང་གི་འོག་ཏུ་ངའི་སློབ་མ་དག་འོངས་ཏེ་འདོད་ཅེས་ཟེར་ན་བྱིན་ཅིག་ཅེས་སྨྲས་ནས་སོང་ངོ་། །དེའི་སློབ་མ་ཞིག་གིས་ཆོས་གོས་ཁྱེར་ཏེ་བྲོས་སོ། །
[200a.7]དེ་ལ་དགེ་སློང་དེས་བླངས་པ་དང་། ཕན་ཚུན་རྩོད་པར་གྱུར་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེ་སྟེ་སློབ་མ་ལ་བྱིན་ཅིག་ཅེས་ཟེར་ན། དེས་ཁྱེར་བ་ནི་ཁྱེར་རྒྱལ་དུ་ཟད་མོད་ཀྱི་གཏན་ཚིགས་
[200b]
[200b.1]ཡོད་ན་བྱིན་ཅིག །བཅོམ་ལྡན་འདས་ཀྱིས་གཏན་ཚིགས་ཡོད་ན་བྱིན་ཅིག་ཅེས་བཀའ་སྩལ་པ་དང་། གཏན་ཚིགས་ཀུན་གྱིས་ཤེས་ཤིང་གྲགས་པར་སྤྲིངས་ཏེ་གཞན་གྱིས་ཐོས་ནས་བརྐུས་པ་དང་། བཅོམ་ལྡན་འདས་ཀྱིས་བཀའ་སྩལ་པ། གསང་སྟེ་གཏན་ཚིགས་སྨྲོས་ཤིག ། 
[200b.2]དེ་ཡང་གཏན་ཚིགས་འདི་འདྲ་བར་ཤེས་པ་ཞིག་འོངས་ན་དེ་ལ་བྱིན་ཅིག་ཅེས་བསྒོ་ཤིག །དགེ་སློང་དག་ཅིག་ལམ་དུ་ཞུགས་ནས་ཀླུང་གི་འགྲམ་དུ་ཕྱིན་ཏེ་དེ་གྲུའི་ནང་དུ་ཞུགས་པ་དང་། དེ་ན་དགེ་སློང་གཞན་ཞིག་འདུག་པ་ལ་གྲུའི་ནང་དུ་ཞུགས་པས་སྨྲས་པ། བདག་གི་ཚང་ཐུར་འོ་ནི་
[200b.3]ཚུར་སྩོལ་ཅེས་སྨྲས་པ་དང་། དེས་ཚང་ཐུར་བྱིན་པ་ལ་ཞུགས་པ་ལས་ལྷུང་སྟེ་ཆུས་ཁྱེར་བ་དང་། དེས་སྨྲས་པ། ཁོ་བོའི་ཚང་ཐུར་ཁྱོད་ཀྱིས་བོར་གྱིས། ཁྱོད་ཀྱིས་སྐྱིན་པ་བྱིན་ཅིག །དེ་གཉིས་རྩོད་པར་གྱུར་པ་དང་། དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། 
[200b.4]བཅོམ་ལྡན་འདས་ཀྱིས་བཀའ་སྩལ་པ། ཁྱོད་ཀྱི་ལག་ཏུ་འོངས་སམ་ཞེས་སྨྲོས་ལ་འོངས་སོ་ཞེས་ཟེར་ན་གདོད་བྱིན་ཅིག །དེ་ལས་གཞན་དུ་ན་རིན་ཐང་བཞིན་དུ་ཆོད་ལ་ཕོབ་ཤིག །ཡོ་བྱད་གཞན་དག་ཀྱང་དེ་བཞིན་དུ་སྦྱོར་ཅིག །ཇི་ལྟར་ཀླུང་བཞིན་དུ་རི་ལ་འཛེགས་པ་དང་། 
[200b.5]འོབས་ལ་སོགས་པ་ལ་ཡང་དེ་བཞིན་དུ་སྦྱར་ཏེ། ལག་ཏུ་འོངས་ཀྱིས་ཐོང་ཞེས་ཟེར་ཏེ་བཏང་བ་ལས་སྟོར་ན་ནི་སྟོར་དུ་ཟད་དོ། །གླེང་གཞི་ནི་མཉན་དུ་ཡོད་པ་ན་སྟེ། གཙུག་ལག་ཁང་ཞིག་ན་གཙུག་ལག་ཁང་སྐྱོང་གིས་སྒོ་རབ་ཏུ་མ་བསྡམས་ནས་རབ་ཏུ་མ་བརྟགས་པས་རྐུན་པོ་དག་གིས་
[200b.6]གླགས་རྙེད་དེ་བརྐུས་སོ། །དགེ་སློང་དག་ཞིང་དེའི་སྐྱིན་པ་ནི་གཙུག་ལག་ཁང་སྐྱོང་ལ་དབབ་བོ་ཞེས་འཕྱའོ། །དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དག་སྒོ་བསྡམ་པ་ནི་རྣམ་པ་ལྔ་སྟེ། ལྔ་
[200b.7]གང་ཞེ་ན། རྒྱ་གཏན་དང་། སྒོ་གཏན་དང་། འཁོར་ལོ་དང་། སྒོ་ལྕགས་དང་། ལྡེ་མིག་ཀྱོག་པོ་དག་གོ། །གལ་ཏེ་དེ་ཐམས་ཅད་གཙུག་ལག་ཁང་ན་ཡོད་ལ་གཙུག་ལག་ཁང་སྐྱོང་གིས་བཞི་ནི་བཅུག་ལ་གཅིག་མ་བཅུག་ན་ཆ་གཅིག་དེ་ལ་ཕོབ་ཤིག །གསུམ་བཅུག་ལ་
[201a]
[201a.1]གཉིས་མ་བཅུག་ན་གསུམ་དེ་ལ་ཕོབ་ཤིག །གཉིས་བཅུག་ལ་གསུམ་མ་བཅུག་ན་སུམ་ཆ་དེ་ལ་ཕོབ་ཤིག །གཅིག་མ་བཅུག་ལ་བཞི་བཅུག་ན་བཞི་ཆ་དེ་ལ་ཕོབ་ཤིག །དེ་སྟེ་ཐམས་ཅད་མ་བཅུག་ན་ཇི་ཙམ་སྟོར་བ་དེ་ཐམས་ཅད་དེ་ལ་ཕོབ་ཤིག །དེ་སྟེ་བསྡམ་
[201a.2]པ་རྣམ་པ་ལྔས་བསྡམས་ན་སྟོར་བ་ནི་སྟོར་དུ་ཟད་དོ། །གཙུག་ལག་ཁང་ན་གཙུག་ལག་ཁང་སྐྱོང་ལ་སྐྱིན་པ་མ་དབབ་ཤིག །གླེང་གཞི་ནི་མཉན་དུ་ཡོད་པ་ན་སྟེ། སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བཅོམ་ལྡན་འདས་ཀྱིས་དགེ་སློང་དག་
[201a.3]གི་ཆོས་གོས་ཁྲུ་ཚད་དུ་གྱིས་ཤིག་ཅེས་བཀའ་སྩལ་ན། བཙུན་པ་ཁྲུ་ཐུང་ལ་ལུས་རིང་ན་དེ་ཡང་ཆོས་གོས་ཁྲུ་ཚད་དུ་བགྱིའམ། ཨུ་པཱ་ལི་དེ་ནི་ལུས་ཀྱི་ཚད་དུ་གྱིས་ཤིག །གང་ལུས་ཐུང་ལ་ཁྲུ་རིང་ན་ཇི་དེ་ཡང་ལུས་ཀྱི་ཚད་དུ་བགྱིའམ། བཅོམ་ལྡན་འདས་ཀྱིས་བཀའ་སྩལ་པ། ཨུ་
[201a.4]པཱ་ལི་ལུས་ཐུང་ལ་ཁྲུ་རིང་ན་དེ་ཡང་ལུས་ཀྱི་ཚད་དུ་གྱིས་ཤིག །ལུས་ཀྱང་ཆེ་ལ་ཁྲུ་ཡང་རིང་ན་ཁྲུ་ཚད་དུ་གྱིས་ཤིག །གཞན་དུ་ན་འདས་པ་དང་བཅས་པ་སྟེ། ཇི་ལྟར་བཅས་པ་ལས་ལྷག་པ་ཞིག་རྙེད་ན་ཡང་། དེ་ལ་ནི་བྱིན་གྱིས་མི་བརླབ་མོད་ཀྱི་འོན་ཀྱང་རུང་ལ་བྱིན་གྱིས་བརླབས་ཏེ་རུང་
[201a.5]བར་བྱས་ན། སློབ་དཔོན་ནམ། མཁན་པོའམ། མཛའ་བོའི་ཡིན་པར་སྔོས་ལ་སྤྱོད་ཅིག །རྐྱང་པའི་སྒོ་བཞི་པའི་མདོའི་ཚིགས་སུ་བཅད་པ་དགུ་པའོ།། །།མདོར་ན། ཤམ་ཐབས་རྗེས་སུ་གནང་བ་དང་། །ཤམ་ཐབས་འཐེབ་ཀྱང་དེ་བཞིན་ཏེ། །སྟོད་ཆགས་མཆོད་པ་
[201a.6]བྱ་བ་དང་། །བྱིན་ལེན་མ་བྱས་དེ་བཞིན་ཏེ། །རྔུལ་དང་རྐྱང་པ་བསྟན་པ་བརྗོད། །སངས་རྒྱས་བཅོམ་ལྡན་འདས་མཉན་དུ་ཡོད་པ་ན་ཛེ་ཏའི་ཚལ་མགོན་མེད་པ་ལ་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དགེ་སློང་དག་དཔྱིད་ཀྱི་དུས་ལ་བབ་པས་ཤམ་ཐབས་རྣམས་རྡུལ་གྱིས་དྲི་
[201a.7]མ་མི་ཞིམ་པར་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། ཤམ་ཐབས་ཀྱི་འཐེབ་ཆོངས་ཤིག །སྦྱར་མ་ཡང་རྡུལ་ཏེ་དྲི་མི་ཞིམ་པར་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། སྟོད་ཆགས་ཆོངས་ཤིག །དེ་ཡང་དེ་བཞིན་དུ་དྲི་མི་ཞིམ་པར་གྱུར་ནས། 
[201b]
[201b.1]བཅོམ་ལྡན་འདས་ཀྱིས་བཀའ་སྩལ་པ། སྟོད་ཆགས་ཀྱི་འཐེབ་བཅང་བར་བྱ་སྟེ། དེ་ཡང་དུས་དུས་སུ་ཁྲུས་ཤིག །གླེང་གཞི་ནི་མཉན་དུ་ཡོད་པ་ན་སྟེ། དགེ་སློང་རྣམས་ཆོས་གོས་གྱོན་ཏེ་མཆོད་པའི་ལས་དག་བྱེད་པ་ན་དེ་དག་དྲི་དང་ཕྱེ་མ་དང་འབྲུ་མར་དག་གིས་མ་རུང་བར་གྱུར་ནས། 
[201b.2]བཅོམ་ལྡན་འདས་ཀྱིས་བཀའ་སྩལ་པ། གང་དྲི་དག་གིས་མ་རུང་བར་གྱུར་པ་ནི་ཁྲུས་ལ་གྱོན་ཅིག །གང་ཕྱེ་མས་མ་རུང་བ་ནི་སྤྲུགས་ལ་གྱོན་ཅིག །གང་འབྲུ་མར་གྱིས་མ་རུང་བར་གྱུར་པ་ལ་ནི་སྣུམ་འདག་པ་གང་ཡིན་པས་ཁྲུས་ལ་གྱོན་ཅིག །གླེང་གཞི་ནི་མཉན་དུ་ཡོད་པ་ན་སྟེ། དགེ་
[201b.3]སློང་རྣམས་ཟན་ཟ་བ་ལ་བྱིན་ལེན་མ་བྱས་པར་ལྷུང་བཟེད་དུ་ལྷུང་ནས་ཐེ་ཚོམ་སྐྱེས་ཏེ་མི་ཟ་བ་དང་། བཅོམ་ལྡན་འདས་ཀྱིས་བཀའ་སྩལ་པ། བྱིན་ལེན་བྱོས་ལ་ལོང་ཤིག །བྱིན་ལེན་བྱེད་པ་མེད་ནས། བཅོམ་ལྡན་འདས་ཀྱིས་བཀའ་སྩལ་པ། དེའི་ཐན་ཀོར་ཆེར་ལོང་སྟེ་འོར་ལ་ཐེ་ཚོམ་དུ་
[201b.4]མ་བྱེད་པར་ཟོ་ཤིག །ཁུ་བའི་ནང་དུ་ལྷུང་ནས། བཅོམ་ལྡན་འདས་ཀྱིས་བཀའ་སྩལ་པ། དེ་ཡང་ཐན་ཀོར་ཆེར་འོར་ལ་ཟོ་ཤིག །གང་དགེ་སློང་དག་ཕོངས་པའི་ཚེ་ངས་གནང་བ་དེ་མ་ཕོངས་པའི་ཚེ་དེ་ལྟར་མ་སྤྱོད་ཅིག །སྤྱད་ན་འདས་པ་དང་བཅས་པར་འགྱུར་རོ། །དགེ་སློང་
[201b.5]རྣམས་བསོད་སྙོམས་ལ་ཞུགས་པ་དང་། རླུང་དང་ཆར་པ་དག་བབས་ནས་ལྷུང་བཟེད་ཀྱི་ནང་དུ་རྡུལ་སོང་སྟེ། ཐེ་ཚོམ་སྐྱེས་ནས་མ་ཟོས་ཏེ་གྲལ་ན་ཟ་བའི་ཚེ་ཡང་དེ་བཞིན་དུ་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་རྣམས་རྡུལ་ནི་རྣམ་པ་འདི་ལྔ་སྟེ། 
[201b.6]རུང་བའི་རྡུལ་དང་། མི་རུང་བའི་རྡུལ་དང་། བཞག་པའི་རྡུལ་དང་། མ་བཞག་པའི་རྡུལ་དང་། རྡུལ་གྱི་རྡུལ་དང་ལྔའོ། །གཞན་ཡང་རྡུལ་རྣམ་པ་ལྔ་སྟེ། བཟའ་བའི་རྡུལ་དང་། བཏུང་བའི་རྡུལ་དང་། གོས་ཀྱི་རྡུལ་དང་། མེ་ཏོག་གི་རྡུལ་དང་། འབྲས་བུའི་རྡུལ་ཏེ། 
[201b.7]མངོན་པར་གསལ་བ་མེད་པ་ན་དེ་ཐམས་ཅད་ཀྱང་རུང་བ་ཡིན་གྱིས། ཐེ་ཚོམ་དུ་མ་བྱེད་པར་ཟོ་ཤིག །རྐྱང་པའི་སྒོ་བཞི་པའི་མདོའི་ཚིགས་སུ་བཅད་པ་བཅུ་པའོ། །རྐྱང་པའི་སྒོ་རྣམས་རྫོགས་སྷོ།། །།འདུལ་བ་གཞུང་དམ་པ། བམ་པོ་བཞི་བཅུ་རྩ་བཞི་པ། ནོངས་པ་
[202a]
[202a.1]དམིགས་པ་ཞེས་བགྱིའམ། མི་དམིགས་པ་ཞེས་བགྱི། གསུངས་པ། ཉེས་པ་མི་དམིགས་པ་ཞེས་བྱའོ། །ནོངས་པ་གཟུགས་མཆིས་པ་ཞེས་བགྱིའམ། ཟུགས་མ་མཆིས་སོ་ཞེས་བགྱི། གསུངས་པ། ཉེས་པ་གཟུགས་མེད་པ་ཞེས་བྱའོ། །ནོངས་
[202a.2]པ་བསྟན་དུ་མཆིས་པ་ཞེས་བགྱིའམ། བསྟན་དུ་མ་མཆིས་པ་ཞེས་བགྱི། གསུངས་པ། ཉེས་པ་བསྟན་དུ་མེད་པ་ཞེས་བྱའོ། །ནོངས་པ་བར་དུ་ཐོགས་པ་དང་བཅས་པ་ཞེས་བགྱིའམ། བར་དུ་ཐོགས་པ་དང་བཅས་པ་ཞེས་མི་བགྱི། གསུངས་པ། ཉེས་པ་བར་དུ་ཐོགས་པ་དང་
[202a.3]བཅས་པ་ཞེས་མི་བྱའོ། །ནོངས་པ་ཟག་པ་དང་བཅས་པ་ཞེས་བགྱིའམ། ཟག་པ་མ་མཆིས་པ་ཞེས་བགྱི། གསུངས་པ། ཉེས་པ་ཟག་པ་དང་བཅས་པ་ཞེས་བྱའོ། །ནོངས་པ་འདུས་བྱས་ཞེས་བགྱིའམ། འདུས་མ་བྱས་ཞེས་བགྱི། གསུངས་པ། ཉེས་པ་འདུས་བྱས་
[202a.4]ཞེས་བྱའོ། །ནོངས་པ་འཇིག་རྟེན་པ་ཞེས་བགྱིའམ། འཇིག་རྟེན་ལས་འདས་པ་ཞེས་བགྱི། གསུངས་པ། ཉེས་པ་འཇིག་རྟེན་པ་ཞེས་བྱའོ། །ནོངས་པ་ཕུང་པོར་གཏོགས་པ་ཞེས་བགྱིའམ། མ་གཏོགས་པ་ཞེས་བགྱི། གསུངས་པ། ཉེས་པ་ཕུང་པོར་གཏོགས་པ་ཞེས་བྱའོ། །
[202a.5]ནོངས་པ་ཁམས་སུ་གཏོགས་པ་ཞེས་བགྱིའམ། ཁམས་སུ་མི་གཏོགས་པ་ཞེས་བགྱི། གསུངས་པ། ཉེས་པ་ཁམས་སུ་གཏོགས་པ་ཞེས་བྱའོ། །ནོངས་པ་བཟུང་བ་ཞེས་བགྱིའམ། མ་བཟུང་བ་ཞེས་བགྱི། གསུངས་པ། ཉེས་པ་མ་བཟུང་བ་ཞེས་བྱའོ། །ནོངས་པ་
[202a.6]ལུང་བསྟན་པ་ཞེས་བགྱིའམ། ལུང་མ་བསྟན་པ་ཞེས་བགྱི། གསུངས་པ། ཉེས་པ་ལུང་བསྟན་པ་ཞེས་ཀྱང་བྱ། ལུང་མ་བསྟན་པ་ཞེས་ཀྱང་བྱའོ། །ལུང་བསྟན་པ་གང་ཞེ་ན། གང་བཅོམ་ལྡན་འདས་ཀྱིས་བསླབ་པ་བཅས་པ་ལ་བསམས་བཞིན་དུ་འདའ་བར་བྱེད་པ་ནི་ལུང་
[202a.7]བསྟན་པ་ཞེས་བྱའོ། །ལུང་མ་བསྟན་པ་གང་ཞེ་ན། གང་བཅོམ་ལྡན་འདས་ཀྱིས་བསླབ་པ་བཅས་པ་ལ་མ་བསམས་པར་འདའ་བ་ནི་ལུང་མ་བསྟན་པ་ཞེས་བྱའོ། །ནོངས་པ་འབྱུང་བ་ཆེན་པོར་ལུང་བསྟན་པ་ཞེས་བགྱིའམ། འབྱུང་བ་ཆེན་པོར་ལུང་མ་བསྟན་པ་ཞེས་བགྱི། 
[202b]
[202b.1]གསུངས་པ། ཉེས་པ་འབྱུང་བ་ཆེན་པོར་ལུང་བསྟན་པ་ཞེས་བྱའོ། །ནོངས་པ་ཀུན་དུ་སྦྱོར་བ་ཞེས་བགྱིའམ། མི་སྦྱོར་བ་ཞེས་བགྱི། གསུངས་པ། ཉེས་པ་ཀུན་དུ་སྦྱོར་བ་ཞེས་བྱའོ། །ནོངས་པ་བསྒྲིབས་པ་ཞེས་བགྱིའམ། མ་བསྒྲིབས་པ་ཞེས་བགྱི། ཉེས་པ་བསྒྲིབས་
[202b.2]པ་ཞེས་བྱའོ། །ནོངས་པ་ཉོན་མོངས་པ་ཞེས་བགྱིའམ། ཉོན་མ་མོངས་པ་ཞེས་བགྱི། གསུངས་པ། ཉོན་མོངས་པ་ཞེས་ཀྱང་བྱ། ཉོན་མ་མོངས་པ་ཞེས་ཀྱང་བྱའོ། །ཉོན་མོངས་པ་གང་ཞེ་ན། གང་སངས་རྒྱས་ཀྱིས་བསླབ་པ་བཅས་པ་ལ་བསམས་བཞིན་དུ་འདའ་བ་འདི་ནི་ཉོན་
[202b.3]མོངས་པའོ། །ཉོན་མ་མོངས་པ་གང་ཞེ་ན། གང་སངས་རྒྱས་ཀྱིས་བསླབ་པ་བཅས་པ་ལ་མ་བསམས་པར་འདའ་བ་འདི་ནི་ཉོན་མ་མོངས་པའོ། །ནོངས་པ་ལ་ཟང་ཟིང་དུ་བཅས་པ་ཞེས་བགྱིའམ། ཟང་ཟིང་མ་མཆིས་པ་ཞེས་བགྱི། གསུངས་པ། ཉེས་པ་ལ་ཟང་ཟིང་དུ་བཅས་པ་
[202b.4]ཞེས་བྱའོ། །ནོངས་པ་ཆགས་པ་ལ་གནས་པ་ཞེས་བགྱིའམ། འབྱུང་བ་ལ་གནས་པ་ཞེས་བགྱི། གསུངས་པ། ཉེས་པ་ཆགས་པ་ལ་གནས་པ་ཞེས་བྱའོ། །ནོངས་པ་དགྲར་བཅས་པ་ཞེས་བགྱིའམ། དགྲར་མ་བཅས་པ་ཞེས་བགྱི། གསུངས་པ། དགྲར་བཅས་པ་
[202b.5]ཞེས་བྱའོ། །ནོངས་པ་དམིགས་པ་ཞེས་བགྱིའམ། མི་དམིགས་པ་ཞེས་བགྱི། གསུངས་པ། མི་དམིགས་པ་ཞེས་བྱའོ། །ནོངས་པ་སེམས་ཞེས་བགྱིའམ། སེམས་མ་ལགས་པ་ཞེས་བགྱི། གསུངས་པ། ཉེས་པ་སེམས་མ་ཡིན་པ་ཞེས་བྱའོ། །ནོངས་པ་རྣམ་པར་
[202b.6]སྨིན་པ་ཞེས་བགྱིའམ། རྣམ་པར་མ་སྨིན་པ་ཞེས་བགྱི། གསུངས་པ། རྣམ་པར་སྨིན་པ་ཞེས་ཀྱང་བྱ། མ་སྨིན་པ་ཞེས་ཀྱང་བྱའོ། །སྨིན་པ་གང་ཞེ་ན། གང་སངས་རྒྱས་ཀྱིས་བསླབ་པ་བཅས་པ་ལ་བསམས་བཞིན་དུ་འདས་པ་འདི་ནི་སྨིན་པ་ཞེས་བྱའོ། །མ་སྨིན་པ་གང་ཞེ་ན། 
[202b.7]གང་སངས་རྒྱས་ཀྱིས་བསླབ་པ་བཅས་པ་ལ་མ་བསམས་པར་འདས་པ་འདི་ནི་མ་སྨིན་པའོ། །ནོངས་པ་ལས་ཞེས་བགྱིའམ། ལས་མ་ལགས་པ་ཞེས་བགྱི། གསུངས་པ། ཉེས་པ་ལས་ཞེས་བྱའོ། །ནོངས་པ་ནང་གི་སྐྱེ་མཆེད་དུ་གཏོགས་པ་ཞེས་བགྱིའམ། ཕྱིའི་སྐྱེ་མཆེད་
[203a]
[203a.1]དུ་གཏོགས་པ་ཞེས་བགྱི། གསུངས་པ། ཕྱིའི་སྐྱེ་མཆེད་དུ་གཏོགས་པ་ཞེས་བྱའོ། །ནོངས་པ་སྔར་འདས་པ་ཞེས་བགྱིའམ། མ་འོངས་པ་ཞེས་བགྱིའམ། ད་ལྟར་བྱུང་བ་ཞེས་བགྱི། གསུངས་པ། ཉེས་པ་སྔར་འདས་པ་ཞེས་ཀྱང་བྱ། མ་འོངས་པ་
[203a.2]ཞེས་ཀྱང་བྱ། ད་ལྟར་བྱུང་བ་ཞེས་ཀྱང་བྱའོ། །སྔར་འདས་པ་གང་ཞེ་ན། ཉེས་པ་བྱུང་ནས་བཤགས་ཤིང་སླར་བྱས་པ་ནི་ཉེས་པ་དེ་ལས་ལངས་པ་སྟེ། དེ་ནི་སྔར་འདས་པ་ཞེས་ཀྱང་བྱའོ། །མ་འོངས་པ་གང་ཞེ་ན། ཉེས་པ་མ་བྱུང་མོད་ཀྱི་ངེས་པར་འབྱུང་བ་དེ་ནི་མ་འོངས་པ་ཞེས་ཀྱང་
[203a.3]བྱའོ། །ད་ལྟར་གྱི་གང་ཞེ་ན། ཉེས་པ་བྱུང་བ་དེ་ནི་ད་ལྟར་གྱིའོ། །ནོངས་པ་དགེ་བ་ཞེས་བགྱིའམ། མི་དགེ་བ་ཞེས་བགྱིའམ། ལུང་མི་སྟོན་པ་ཞེས་བགྱི། གསུངས་པ། ཉེས་པ་མི་དགེ་བ་ཞེས་ཀྱང་བྱ། ལུང་དུ་མི་སྟོན་པ་ཞེས་ཀྱང་བྱའོ། །མི་དགེ་བ་གང་ཞེ་ན། གང་སངས་
[203a.4]རྒྱས་ཀྱིས་བསླབ་པ་བཅས་པ་ལ་ཤེས་བཞིན་དུ་འདས་པ་འདི་ནི་མི་དགེ་བའོ། །ལུང་དུ་མ་བསྟན་པ་གང་ཞེ་ན། གང་སངས་རྒྱས་ཀྱིས་བསླབ་པ་བཅས་པ་ལ་མ་བསམས་བཞིན་དུ་འདའ་བ་དེ་ནི་ལུང་དུ་མ་བསྟན་པའོ། །ནོངས་པ་འདོད་པའི་ཁམས་སུ་གཏོགས་པ་ཞེས་བགྱིའམ། གཟུགས་
[203a.5]ཀྱི་ཁམས་སུ་གཏོགས་པ་ཞེས་བགྱིའམ། གཟུགས་མེད་པའི་ཁམས་སུ་གཏོགས་པ་ཞེས་བགྱི། གསུངས་པ། ཉེས་པ་ནི་འདོད་པའི་ཁམས་སུ་གཏོགས་པ་ཞེས་བྱའོ། །ནོངས་པ་སློབ་པ་ཞེས་བགྱིའམ། མི་སློབ་པ་ཞེས་བགྱིའམ། སློབ་པའང་མ་ལགས། མི་སློབ་
[203a.6]པའང་མ་ལགས་ཞེས་བགྱི། གསུངས་པ། ཉེས་པ་སློབ་པ་ཡང་མ་ཡིན་མི་སློབ་པ་ཡང་མ་ཡིན་པ་ཞེས་བྱའོ། །ནོངས་པ་མཐོང་བས་སྤང་བ་ཞེས་བགྱིའམ། བསྒོམས་པས་སྤྲང་བ་ཞེས་བགྱི། གསུངས་པ། བསྒོམས་པས་སྤང་བ་ཞེས་བྱའོ། །ནོངས་པ་ལུས་ལས་
[203a.7]བྱུང་བ་ཞེས་བགྱིའམ། ངག་ལས་བྱུང་བ་ཞེས་བགྱིའམ། སེམས་ལས་བྱུང་བ་ཞེས་བགྱི། གསུངས་པ། ཉེས་པ་ལུས་ལས་བྱུང་བ་ཡང་ཡོད། ངག་ལས་བྱུང་བ་ཡང་ཡོད། སེམས་ལས་བྱུང་བ་ཡང་ཡོད། དེ་ལུས་ལས་བྱུང་བ་གང་ཞེ་ན། མི་ཚངས་པར་སྤྱོད་པར་བྱེད་པ་དང་། 
[203b]
[203b.1]མ་བྱིན་པ་ལེན་པར་བྱེད་པ་དང་། མིའི་འཚོ་བ་དང་བྲལ་བར་བྱེད་པ་དང་། བསམས་བཞིན་ཁུ་བ་འབྱིན་པ་དང་། ལུས་ཀྱིས་རེག་པར་བྱེད་པ་དང་། རྩྭ་སྔོན་པོ་གཅོད་པ་དང་། ཕྱི་དྲོ་ཟ་བ་དང་། བཏུང་བ་ཆང་འཐུང་བ་ནི་ལུས་ལས་བྱུང་བའོ། །ངག་ལས་བྱུང་བ་གང་ཞེ་ན། གང་
[203b.2]མེད་ལ་ཀུན་མེད་བཞིན་དུ་དཀྱིལ་འཁོར་བླ་མར་གྱུར་པའི་ཆོས་སུ་བདག་ཉིད་སྨྲ་བ་དང་། བུད་མེད་དེ་ལ་ཉེས་པ་སྦོམ་པོའི་ཚིག་སྨྲ་བ་དང་། བུད་མེད་ཀྱི་མདུན་དུ་བདག་གིས་ལུས་ཀྱི་ཀུན་སྤྱད་པའི་ཡོན་ཏན་བརྗོད་པ་དང་། བུད་མེད་ལ་ཚིག་ལྔའམ་དྲུག་ལས་ལྷག་པར་ཆོས་སྟོན་པ་སྟེ། 
[203b.3]འདི་ནི་ངག་ལས་བྱུང་བའོ། །སེམས་ལས་བྱུང་བ་གང་ཞེ་ན། དེ་འདི་ལྟར་དགེ་སློང་གཅིག་པུ་དགོན་པ་ན་གནས་ན་དེ་དེ་ན་གསོ་སྦྱིན་ལ་སེམས་མི་སྐྱེད། ཚིག་ཏུ་ཡང་མི་སྨྲ། དེའི་སེམས་ལས་བྱུང་བའི་ཉེས་པ་མ་དག་པ་སྟེ། འོན་ཀྱང་འདི་སྐད་ཅེས་སྨྲའོ། །སེམས་ལས་བྱུང་བའི་
[203b.4]ཉེས་པ་དག་མེད་ཀྱི་འོན་ཀྱང་འདི་ནི་དགེ་བའི་རྩ་བ་མི་སྦྱོར་བའོ། །གང་གི་དངོས་པོ་ལས་ནོངས་པར་འགྱུར་བ་དེ་ལ་རྟུན་ཏེ་མ་བགྱིས་ན་ཉེས་པར་འགྱུར་ལ། དངོས་པོ་དེ་ཉིད་ལ་རྟུན་ཏེ་བགྱིས་ཀྱང་ནོངས་པར་མི་འགྱུར་བ་མཆིས་སམ། གསུངས་པ། དངོས་པོ་རྟུན་ཏེ་མ་བྱས་ན་ཉེས་པར་
[203b.5]འགྱུར་ལ་རྟུན་ཏེ་བྱས་ན་ཉེས་པར་མི་འགྱུར་བ་ཡོད་དོ། །གང་ཞེ་ན། གང་དངོས་པོ་དེ་ལ་རྟུན་ཏེ་མ་བྱས་ན། ཉེས་པར་འགྱུར་བ་ནི་འདི་ལྟ་སྟེ། དགེ་སློང་གཏན་པ་མ་བཏིང་བར་ཆོས་གོས་ཅི་འདོད་པ་འཆང་སྟེ་སྦྱར་མ་མེད་པར་གྲོང་དུ་འཇུག་པ་དང་། མགྲོན་དུ་མ་བོས་པར་གྲོང་དུ་
[203b.6]འཇུག་པ་དང་། འདུས་ཤིང་ཟ་བ་དང་། ཡང་ཡང་ཟ་བ་ནི་ཉེས་པའོ། །གང་དངོས་པོ་དེ་ཉིད་ལ་རྟུན་ཏེ་བྱས་ཀྱང་ནོངས་པ་མི་འགྱུར་བ་གང་ཞེ་ན། འདི་ལྟ་སྟེ། དགེ་སློང་གཏན་པ་བཏིང་ལ་ཆོས་གོས་ཅི་འདོད་པ་འཆང་སྟེ། སྦྱར་མ་མེད་པར་གྲོང་དུ་འཇུག་པ་དང་། མགྲོན་དུ་མ་
[203b.7]བོས་པར་གྲོང་དུ་འཇུག་པ་དང་། ཡང་ཡང་ཟ་བ་དང་། འདུས་ཤིང་ཟ་བ་ལ་ཉེས་པ་མེད་དོ། །དེ་ལྟར་ན་དངོས་པོ་གང་ལ་རྟུན་ཏེ་བྱས་ན་ཉེས་པར་འགྱུར་བའི་དངོས་པོ་དེ་ཉིད་ལ་རྟུན་ཏེ་བྱས་ཀྱང་ཉེས་པར་མི་འགྱུར་རོ། །ལས་བགྱིས་ན་ནོངས་པར་འགྱུར་བའི་ལས་དེ་ཉིད་བགྱིས་ཀྱང་
[204a]
[204a.1]ནོངས་པར་འགྱུར་བ་མཆིས་སམ། གསུངས་པ་ལས་བྱས་ན་ཉེས་པར་འགྱུར་བའི་ལས་དེ་ཉིད་བྱས་པ་ལས་ཉེས་པར་མི་འགྱུར་བ་ཡང་ཡོད་དོ། །ལས་གང་བྱས་པ་ལས་ཉེས་པར་འགྱུར་བའི་ལས་དེ་ཉིད་བྱས་ཀྱང་ཉེས་པར་མི་འགྱུར་བ་གང་ཞེ་ན། དགེ་སློང་རྣམས་ཀྱིས་
[204a.2]དགེ་སློང་མ་མཐོང་ངོ་ཞེས་ནས་སྤངས་པ་དང་། སླར་ལས་མི་བྱེད་པ་དང་། སྡིག་པ་ལ་ལྟ་བ་མི་གཏོང་སྟེ་སྤངས་པ་ལས་དེ་དག་དགེ་སློང་རྣམས་ལ་འབྱུང་བར་གསོལ། སྤུ་སྙོལ་བར་བྱེད་པ་ལས་མཚམས་ཀྱི་ཕྱི་རོལ་དུ་འབྱིན་ན་ཉེས་པར་འགྱུར་རོ། །ལས་དེ་ཉིད་བྱས་པ་ཉེས་པར་
[204a.3]མི་འགྱུར་བ་གང་ཞེ་ན། འདི་ལྟ་སྟེ། དགེ་སློང་རྣམས་ཀྱིས་དགེ་སློང་མ་མཐོང་ངོ་ཞེས་ནས་སྤངས་པ་དང་། སླར་ལས་མི་བྱེད་པ་དང་། སྡིག་པ་ལ་ལྟ་བ་མི་གཏོང་བ་སྤངས་པ་ལས་དེ་ཉིད་ཀྱིས་དགེ་སློང་རྣམས་ལ་འབྱུང་བར་གསོལ། སྤུ་སྙོལ་བར་བྱེད་ཐལ་མོ་སྦྱར་ཏེ་ཕྱག་
[204a.4]འཚལ་བར་སྟོན་པ་དེ་མཚམས་ཀྱི་ནང་ན་ཕྱུང་ན་ཉེས་པ་མེད་དོ། །དེ་ལྟར་ན་གང་ལས་བྱས་པ་ལས་ཉེས་པར་འགྱུར་བའི་ལས་དེ་ཉིད་བྱས་ཀྱང་ཉེས་པ་མེད་དོ། །ལས་དེ་འཚལ་ཀྱང་ནོངས་པར་ཡང་འགྱུར། ལས་དེ་ཉིད་འཚལ་ན་ནོངས་པར་མི་འགྱུར་བ་མཆིས་སམ། གསུངས་པ། 
[204a.5]ལས་དེ་ཤེས་ལས་ཉེས་པར་འགྱུར་བ་དང་། ལས་དེ་ཉིད་ཤེས་ལ་ཉེས་པར་མི་འགྱུར་བ་ཡོད་དོ། །ཇི་ལྟར་ན་ལས་གང་འཚལ་ལ་ནོངས་པར་འགྱུར་ལ། ལས་དེ་ཉིད་འཚལ་ལ་ནོངས་པར་མི་འགྱུར་བ་ལགས། དེ་འདི་ལྟར་དགེ་སློང་རྣམས་ཀྱིས་དགེ་སློང་མ་མཐོང་ངོ་ཞེས་ནས་
[204a.6]སྤངས་པ་དང་། སླར་ལས་མི་བྱེད་པ་དང་། སྡིག་པ་ལས་ལྟ་བ་མི་གཏོང་བས་སྤངས་པ་དེ་དགེ་སློང་རྣམས་ལ་འབྱུང་བར་གསོལ། སྤུ་སྙོལ་བར་བྱེད། ཐལ་མོ་སྦྱར་ཏེ་ཕྱག་འཚལ་བར་སྟོན་པ་མཚམས་ཀྱི་ཕྱི་རོལ་དུ་ཕྱུང་ནས། དགེ་སློང་རྣམས་དེ་ལ་འདུས་པར་བྱེད། 
[204a.7]ལྷན་ཅིག་གནས། གནས་ཁང་གཅིག་ན་ལྷན་ཅིག་ཏུ་ཉལ་བར་བྱེད་པ་དང་། དགེ་སློང་གཞན་དག་གིས་སྨྲས་པ། ཀྱེ་ཚེ་དང་ལྡན་པ་དག་དགེ་སློང་འདི་ནི་དགེ་འདུན་འདུས་པས་ཆོས་བཞིན་མ་མཐོང་ངོ་ཞེས་སྤངས་ན། དགེ་སློང་དེ་ལ་དགེ་སློང་རྣམས་རྗེས་སུ་འཇུག་གམ་ཞེས་སྨྲས་པ་དང་། 
[204b]
[204b.1]དེ་དག་འདི་སྐད་ཅེས་སྨྲའོ། །དེ་ནི་བདེན་ཏེ་དགེ་སློང་འདི་ནི་དབྱུང་བར་གསོལ། སྤུ་སྙོལ་བར་བྱེད། ཐལ་མོ་སྦྱར་ཏེ་ཕྱག་འཚལ་བར་སྟོན་ནས་ཕྱུང་ངོ་། །གང་དུ་མཚམས་ཀྱི་ཕྱི་རོལ་དུའོ་ཞེས་སྨྲ་བ་ནི་ཉེས་པ་བྱུང་བའོ། །འདི་ལྟར་ཡང་དགེ་སློང་རྣམས་ཀྱིས་དགེ་སློང་མ་མཐོང་ངོ་
[204b.2]ཞེས་ནས་སྤངས་པ་དང་། སླར་མི་བྱེད་པ་དང་། སྡིག་པ་ལ་ལྟ་བ་སླར་མི་གཏོང་ནས་སྤངས་ཏེ། དགེ་སློང་རྣམས་ལ་དབྱུང་བར་གསོལ། སྤུ་སྙོལ་བར་བྱེད། ཐལ་མོ་སྦྱར་ཏེ་ཕྱག་འཚལ་བར་སྟོན་ནས་མཚམས་ཀྱི་ནང་དུ་ཕྱུང་སྟེ། དེ་ལ་དགེ་སློང་རྣམས་དེ་དང་འདུས་པར་བྱེད། 
[204b.3]ལྷན་ཅིག་ཏུ་གནས། གནས་ཁང་གཅིག་ན་ལྷན་ཅིག་ཏུ་ཉལ་བར་བྱེད་པ་དང་། དགེ་སློང་གཞན་དག་གིས་སྨྲས་པ། ཀྱེ་ཚེ་དང་ལྡན་པ་དག་དགེ་སློང་འདི་ནི་དགེ་འདུན་འདུས་པས་ཆོས་བཞིན་མ་མཐོང་ངོ་ཞེས་སྤངས་ན། དགེ་སློང་རྣམས་དགེ་སློང་དེའི་རྗེས་སུ་འཇུག་གམ་ཞེས་
[204b.4]སྨྲས་པ་དང་། དེ་དག་འདི་སྐད་སྨྲའོ། །དེ་ནི་བདེན་ཏེ་དགེ་སློང་འདི་དབྱུང་བར་གསོལ། སྤུ་སྙོལ་བར་བྱེད། དེ་ཐལ་མོ་སྦྱར་ཅིང་ཕྱག་འཚལ་བར་སྟོན་ནས་ཕྱུང་ངོ་། །གང་དུ་མཚམས་ཀྱི་ནང་དུའོ་ཞེས་ཟེར་ན་ཉེས་པ་མེད་པའོ། །དེ་ལྟར་ན་ལས་ཤེས་ལ་ཉེས་པར་འགྱུར་བ་དང་། 
[204b.5]ལས་དེ་ཉིད་ཤེས་ལ་ཉེས་པར་མི་འགྱུར་བའོ། །བདག་གི་ཡི་དམ་ལས་ནོངས་པ་དང་གཞན་གྱི་ཡི་དམ་ལས་ནོངས་པར་འགྱུར་བ་མཆིས་སམ། གསུངས་པ། བདག་གི་ཡི་དམ་ལས་ཉེས་པ་དང་། གཞན་གྱི་ཡི་དམ་ལས་ཉེས་པར་འགྱུར་བ་ཡོད་དོ། །ཇི་ལྟར་ན་བདག་གི་ཡི་
[204b.6]དམ་ལས་ནོངས་པ་ལགས། དེ་འདི་ལྟར་དགེ་སློང་གིས་ཉེས་པའི་ཕུང་པོ་ལྔའི་ནང་ནས་གང་ཡང་རུང་བའི་ཉེས་པ་བྱུང་ནས་རང་ཉིད་ཀྱིས་ཤེས་པ་ནི་ཉེས་པའོ། །གཞན་གྱི་ཡི་དམ་ལས་ནོངས་པ་གང་ལགས། ཇི་ལྟར་ཡང་དགེ་སློང་གིས་ཉེས་པའི་ཕུང་པོ་ལྔའི་ནང་ནས་གང་ཡང་རུང་
[204b.7]བའི་ཉེས་པ་བྱུང་བ་ལས། དད་པའི་དགེ་བསྙེན་གྱི་ཚིག་བཞིན་ཉེས་པ་དེ་ཆོས་བཞིན་དུ་བྱེད་པའོ། །དེ་ལྟར་ན་རང་གི་ཡི་དམ་ལས་ཉེས་པ་དང་། གཞན་གྱི་ཡི་དམ་ལས་ཉེས་པའོ། །དྲན་པ་ལས་ནོངས་པར་འགྱུར་བ་དང་། མི་དྲན་པ་ལས་ནོངས་པར་འགྱུར་བ་མཆིས་སམ། 
[205a]
[205a.1]གསུངས་པ་ཡོད་དོ་ཇི་ལྟར་ན་དྲན་པ་ལས་ནོངས་པ་ལགས། དེ་འདི་ལྟར་དགེ་སློང་ཉེས་པའི་ཕུང་པོ་ལྔའི་ནང་ནས་གང་ཡང་རུང་བའི་ཉེས་པ་བྱུང་བར་དྲན་པ་དེ་ནི་དྲན་པའི་ཉེས་པའོ། །ཇི་ལྟར་ན་མི་དྲན་པ་ལས་ནོངས་པ་ལགས། དེ་འདི་ལྟར་དགེ་སློང་ཉེས་
[205a.2]པའི་ཕུང་པོ་ལྔའི་ནང་ནས་གང་ཡང་རུང་བའི་ཉེས་པ་བྱུང་བ་དེ་མི་དྲན་ཏེ། དེས་ཅུང་ཟད་མི་དྲན་དུ་ཟིན་ཀྱང་དེ་ཉེས་པར་འགྱུར་རོ། །དེ་ལྟར་དྲན་ན་ཡང་ཉེས་པ་ཡིན་ལ། མི་དྲན་ཀྱང་ཉེས་པའོ། །མངོན་སུམ་དུ་གྱུར་པ་ལས་ནོངས་པ་དང་། མངོན་སུམ་དུ་མ་གྱུར་པ་ལས་ནོངས་པ་
[205a.3]མཆིས་སམ། གསུངས་པ་ཡོད་དོ། །ཇི་ལྟར་ན་མངོན་སུམ་དུ་གྱུར་པ་ལས་ནོངས་པ་ལགས། དེ་འདི་ལྟར་དགེ་སློང་གིས་ཉེས་པའི་ཕུང་པོ་ལྔའི་ནང་ནས་གང་ཡང་རུང་བའི་ཉེས་པ་བྱུང་བ་དེ་ནི་མངོན་སུམ་དུ་གྱུར་པའི་ཉེས་པའོ། །ཇི་ལྟར་ན་མངོན་སུམ་དུ་མ་གྱུར་པའི་ནོངས་པ་
[205a.4]ལགས། དེ་འདི་ལྟར་དགེ་སློང་གིས་ཉེས་པའི་ཕུང་པོ་ལྔའི་ནང་ནས་གང་ཡང་རུང་བའི་ཉེས་པ་མ་བྱུང་ཡང་འབྱུང་བར་གདོན་མི་ཟ་བའོ། །དེ་ལྟ་བུ་ནི་མངོན་སུམ་དུ་མ་གྱུར་ཀྱང་ཉེས་པ་དང་། མངོན་སུམ་དུ་གྱུར་ཀྱང་ཉེས་པའོ། །དངོས་པོ་གང་གིས་མི་གནས་པ་དང་། དངོས་པོ་དེ་
[205a.5]ཉིད་ཀྱིས་སོ་སོར་གནས་པར་འགྱུར་བ་མཆིས་སམ། གསུངས་པ་ཡོད་དོ། །དེ་འདི་ལྟར་དགེ་སློང་རྣམས་ཀྱིས་དགེ་སློང་མ་མཐོང་ངོ་ཞེས་ནས་སྤངས་པ་དང་། སླར་ལས་མི་བྱེད་པ་དང་། སྡིག་པ་ལ་ལྟ་བ་སླར་མི་གཏོང་སྟེ་སྤངས་པ་དེ་ནི་དངོས་པོ་གང་གིས་མི་གནས་པ་དང་། དངོས་
[205a.6]པོ་དེ་ཉིད་ཀྱིས་སོ་སོར་གནས་པའོ། །ལས་གང་བགྱིས་པས་མི་གནས་པ་དང་། ལས་དེ་ཉིད་བགྱིས་པས་སོ་སོར་གནས་པར་འགྱུར་བ་མཆིས་སམ། གསུངས་པ། ལས་གང་བྱས་པས་མི་གནས་པ་དང་། ལས་དེ་ཉིད་བྱས་པས་སོ་སོར་གནས་པ་ཡོད་དེ། ཇི་ལྟར་ན་ལས་གང་བྱས་
[205a.7]པས་མི་གནས་ཤིང་ལས་དེ་ཉིད་བྱས་པས་སོ་སོར་གནས་པ་ལགས། དེ་འདི་ལྟར་དགེ་སློང་རྣམས་ཀྱིས་དགེ་སློང་དེ་མ་མཐོང་ངོ་ཞེས་ནས་སྤངས་པ་དང་། སླར་ལས་མི་བྱེད་པ་དང་། སྡིག་པ་ལ་ལྟ་བ་སླར་མི་གཏོང་ནས་སྤངས་པ་དེ་ལྟ་བུ་ནི་ལས་གང་བྱས་པས་མི་གནས་པའི་ལས་
[205b]
[205b.1]དེ་ཉིད་བྱས་ཀྱང་སོ་སོར་གནས་པའོ། །ལས་གང་འཚལ་ན་མི་གནས་པར་འགྱུར་བ་དང་། ལས་དེ་ཉིད་འཚལ་ན་སོ་སོར་གནས་པར་འགྱུར་བ་མཆིས་སམ། གསུངས་པ། ལས་གང་ཤེས་ནས་མི་གནས་པ་དང་། ལས་དེ་ཉིད་ཤེས་ཀྱང་སོ་སོར་གནས་པར་འགྱུར་བ་ཡོད་དེ། ཇི་
[205b.2]ལྟར་ལས་གང་འཚལ་ཀྱང་མི་གནས་པ་དང་། ལས་དེ་ཉིད་འཚལ་ན་སོ་སོར་གནས་པར་འགྱུར་བ་ལགས། དེ་འདི་ལྟར་དགེ་སློང་རྣམས་ཀྱིས་དགེ་སློང་མ་མཐོང་ངོ་ཞེས་ནས་སྤངས་པ་དང་། སླར་མི་བྱེད་པ་དང་། སྡིག་པ་ལ་ལྟ་བ་མི་གཏོང་བའི་ཕྱིར་མ་སྤངས་པ་དེ་ལྟ་བུ་ནི་ལས་གང་ཤེས་
[205b.3]ཀྱང་མི་གནས་པ་དང་། ལས་དེ་ཉིད་ཤེས་ཀྱང་སོ་སོར་གནས་པའོ། །རང་གི་ཡི་དམ་གྱིས་མི་གནས་པ་དང་། རང་གི་ཡི་དམ་གྱིས་སོ་སོར་གནས་པར་འགྱུར་བ་མཆིས་སམ། གསུངས་པ། རང་གི་ཡི་དམ་གྱིས་མི་གནས་པ་དང་། རང་གི་ཡི་དམ་གྱིས་སོ་སོར་གནས་པར་འགྱུར་བ་
[205b.4]ཡོད་དོ། །ཇི་ལྟར་ན་རང་གི་ཡི་དམ་གྱིས་མི་གནས་པ་དང་། རང་གི་ཡི་དམ་གྱིས་སོ་སོར་གནས་པར་འགྱུར་བ་ལགས། དེ་འདི་ལྟར་དགེ་སློང་རྣམས་ཀྱིས་དགེ་སློང་མ་མཐོང་ཞེས་པའི་ཕྱིར་སྤངས་པ་དང་། སླར་མི་བྱེད་པ་དང་། སྡིག་པ་ལ་ལྟ་བ་སླར་མི་གཏོང་བས་སྤངས་པ་དེ་ལྟ་
[205b.5]བུ་ནི་རང་གི་ཡི་དམ་གྱིས་མི་གནས་པ་དང་། རང་གི་ཡི་དམ་གྱིས་སོ་སོར་གནས་པའོ། །གཞན་གྱི་ཡི་དམ་ལས་མི་གནས་པ་དང་། གཞན་གྱི་ཡི་དམ་ལས་སོ་སོར་གནས་པར་འགྱུར་བ་མཆིས་སམ། བཀའ་སྩལ་པ། གཞན་གྱི་ཡི་དམ་ལས་མི་གནས་པ་དང་། གཞན་གྱི་ཡི་
[205b.6]དམ་ལས་སོ་སོར་གནས་པ་ཡོད་དེ། ཇི་ལྟར་ན་གཞན་གྱི་ཡི་དམ་ལས་མི་གནས་པ་དང་། གཞན་གྱི་ཡི་དམ་ལས་སོ་སོར་གནས་པར་འགྱུར་བ་ལགས། དེ་འདི་ལྟར་དགེ་སློང་རྣམས་ཀྱིས་དགེ་བསྙེན་དད་པའི་ཚིག་བཞིན་དགེ་སློང་དེ་མ་མཐོང་ངོ་ཞེས་ནས་སྤངས་པ་དང་། 
[205b.7]སླར་ལས་མི་བྱེད་པ་དང་། སྡིག་པ་ལ་ལྟ་བ་སླར་མི་གཏོང་བའི་ཕྱིར་སྤངས་པ་དེ་ལྟ་བུ་ནི་གཞན་གྱི་ཡི་དམ་ལས་མི་གནས་པ་དང་། གཞན་གྱི་ཡི་དམ་ལས་སོ་སོར་གནས་པའོ། །དྲན་ཀྱང་མི་གནས་པ་དང་། དྲན་ཀྱང་སོ་སོར་གནས་པར་འགྱུར་བ་མཆིས་སམ། བཀའ་སྩལ་པ། 
[206a]
[206a.1]དྲན་ཀྱང་མི་གནས་པ་དང་། དྲན་ཀྱང་སོ་སོར་གནས་པ་ཡོད་དོ། །ཇི་ལྟར་ན་དྲན་ཀྱང་མི་གནས་པ་དང་། དྲན་ཀྱང་སོ་སོར་གནས་པར་འགྱུར་བ་ལགས། དེ་འདི་ལྟར་དགེ་སློང་རྣམས་ཀྱིས་དགེ་སློང་མ་མཐོང་ངོ་ཞེས་ནས་སྤངས་པ་དང་། སླར་ལས་མི་བྱེད་པ་
[206a.2]དང་། སྡིག་པ་ལ་ལྟ་བ་སླར་མི་གཏོང་བའི་ཕྱིར་སྤངས་པ་དེ་ལྟ་བུ་ནི་དྲན་ཀྱང་མི་གནས་པ་དང་། དྲན་ཀྱང་སོ་སོར་གནས་པར་འགྱུར་བའོ། །མི་དྲན་ཀྱང་མི་གནས་པ་དང་། །མི་དྲན་ཀྱང་སོ་སོར་གནས་པར་འགྱུར་བར་མཆིས་སམ། བཀའ་སྩལ་པ། མི་དྲན་ཀྱང་མི་གནས་པ་དང་། 
[206a.3]མི་དྲན་ཀྱང་སོ་སོར་གནས་པར་འགྱུར་བ་ཡོད་དེ། དེ་འདི་ལྟར་དགེ་སློང་རྣམས་ཀྱིས་དགེ་སློང་མ་མཐོང་ཞེས་ནས་སྤངས་པ་དང་། སླར་ལས་མི་བྱེད་པ་དང་། སྡིག་པ་ལ་ལྟ་བ་སླར་མི་གཏོང་བའི་ཕྱིར་སྤངས་པ་དེ་ལྟ་བུ་ནི་མི་དྲན་ཀྱང་མི་གནས་པ་དང་། མི་དྲན་ཀྱང་སོ་སོར་གནས་པའོ། །
[206a.4]མངོན་སུམ་དུ་གྱུར་པ་ལ་མི་གནས་པ་དང་། མངོན་སུམ་དུ་གྱུར་པ་ལ་སོ་སོར་གནས་པར་འགྱུར་བ་མཆིས་སམ། བཀའ་སྩལ་པ། མངོན་སུམ་དུ་གྱུར་པ་ལ་མི་གནས་པ་དང་། མངོན་སུམ་དུ་གྱུར་པ་ལ་སོ་སོར་གནས་པ་ཡོད་དོ། །ཇི་ལྟར་ན་མངོན་སུམ་དུ་གྱུར་པ་ལས་མི་
[206a.5]གནས་པ་ལ་སོགས་པ་ལགས། དེ་འདི་ལྟར་དགེ་སློང་རྣམས་ཀྱིས་དགེ་སློང་མ་མཐོང་ཞེས་ནས་སྤངས་པ་དང་། སླར་ལས་མི་བྱེད་པ་དང་། སྡིག་པ་ལ་ལྟ་བ་མི་གཏོང་བའི་ཕྱིར་སྤངས་པ་དེ་ལྟ་བུ་ནི་མངོན་སུམ་དུ་གྱུར་པ་ལས་མི་གནས་པ་དང་། མངོན་སུམ་དུ་གྱུར་པ་ལས་
[206a.6]སོ་སོར་གནས་པའོ། །མངོན་སུམ་དུ་མ་གྱུར་ཀྱང་མི་གནས་པ་དང་། མངོན་སུམ་དུ་མ་གྱུར་ཀྱང་སོ་སོར་གནས་པ་མཆིས་སམ། གསུངས་པ་ཡོད་དོ། །ཇི་ལྟར་ན་མངོན་སུམ་དུ་མ་གྱུར་ཀྱང་མི་གནས་པ་དང་། མངོན་སུམ་དུ་མ་གྱུར་ཀྱང་སོ་སོར་གནས་པ་ལགས། 
[206a.7]དེ་འདི་ལྟར་དགེ་སློང་རྣམས་ཀྱིས་དགེ་སློང་གིས་མ་མཐོང་ཞེས་ནས་སྤངས་པ་དང་། སླར་ལས་མི་བྱེད་པ་དང་། སྡིག་པ་ལ་ལྟ་བ་སླར་མི་གཏོང་བའི་ཕྱིར་སྤངས་པ་དེ་ལྟ་བུ་ནི་མངོན་སུམ་དུ་མ་གྱུར་ཀྱང་མི་གནས་པ་དང་། མངོན་སུམ་དུ་མ་གྱུར་ཀྱང་སོ་སོར་གནས་པའོ། །
[206b]
[206b.1]དངོས་པོ་གང་གི་ཕྱིར་དགེ་འདུན་གྱིས་ལས་བགྱི་བ་དངོས་པོ་དེ་མང་པོའམ། གཉིས་སམ། གཅིག་གིས་བགྱི་བ་མཆིས་སམ། གསུངས་པ། དངོས་པོ་གང་གི་ཕྱིར་དགེ་འདུན་གྱིས་ལས་བགྱི་བའི་དངོས་པོ་དེ་མང་པོའམ། གཉིས་སམ། གཅིག་གིས་བྱ་བ་ཡང་ཡོད་དོ། །
[206b.2]ཇི་ལྟར་ན་དངོས་པོ་གཅིག་གིས་དགེ་འདུན་གྱི་ལས་བགྱི་བའི་དངོས་པོ་དེ་མང་པོའམ། གཉིས་སམ། གཅིག་གིས་བགྱི་བར་འགྱུར་ལགས། དེ་འདི་ལྟར་དགེ་སློང་མ་རྣམས་ཀྱིས་དགེ་སློང་ལ་ཕྱག་མི་འཚལ་བར་བཅས་པ་དང་། གཏམ་མི་སྨྲ་བར་བཅས་པ་དང་། ལོངས་སྤྱོད་
[206b.3]མི་གཅིག་པར་བཅས་ནས་བསྒོས་པ་སྟེ། དེ་ལྟ་བུ་ནི་དངོས་པོ་གང་གི་ཕྱིར་དགེ་འདུན་གྱིས་ལས་བྱ་བའི་ཕྱིར་དངོས་པོ་དེ་མང་པོའམ། གཉིས་སམ། གཅིག་གིས་ཀྱང་བྱའོ། །ལས་གང་དགེ་འདུན་གྱིས་ལས་སུ་བགྱི་བའི་ལས་དེ་མང་པོའམ། གཉིས་སམ། གཅིག་གིས་ཀྱང་དེ་
[206b.4]བཞིན་པ་མཆིས་སམ། གསུངས་པ་ཡོད་དོ། །ཇི་ལྟར་སྔ་མ་བཞིན་དུ་དགེ་སློང་མ་རྣམས་ཀྱིས་དགེ་སློང་ལ་ཕྱག་མི་འཚལ་བར་བཅས་པ་དང་། གཏམ་མི་སྨྲ་བར་བཅས་པ་དང་། ལོངས་སྤྱོད་མི་གཅིག་པར་བཅས་ནས་བསྒོས་པ་སྟེ། དེ་ལྟར་ན་ལས་གང་དགེ་འདུན་གྱིས་ལས་སུ་བྱ་བའི་
[206b.5]ལས་དེ་མང་པོའམ། གཉིས་སམ། གཅིག་གིས་ཀྱང་དེ་བཞིན་ནོ། །ལས་འཚལ་བཞིན་དུ་དགེ་འདུན་གྱིས་བགྱིད་པའི་ལས་དེ་ཉིད་འཚལ་ན་གཉིས་སམ། གཅིག་གིས་ཀྱང་དེ་བཞིན་པ་མཆིས་སམ། གསུངས་པ། ལས་གང་ཤེས་བཞིན་དུ་དགེ་འདུན་གྱིས་བྱ་བའི་ལས་དེ་
[206b.6]ཉིད་ཀྱིས་ཤེས་ཀྱང་མང་པོའམ། གཉིས་སམ། གཅིག་གིས་བྱ་བ་ཡང་ཡོད་དོ། །ཇི་ལྟར་ན་ལས་འཚལ་བཞིན་དུ་དགེ་འདུན་གྱིས་བགྱིད་པའི་ལས་དེ་ཉིད་འཚལ་ན་མང་པོའམ། གཉིས་སམ། གཅིག་གིས་བགྱི་བ་ལགས། དེ་འདི་ལྟར་དགེ་སློང་ལ། དགེ་སློང་རྣམས་
[206b.7]ཀྱིས་ཕྱག་མི་འཚལ་བར་བཅས་པ་དང་། གཏམ་མི་སྨྲ་བར་བཅས་པ་དང་། ལོངས་སྤྱོད་མི་གཅིག་པར་བཅས་ནས་བསྒོས་པ་དེ་ལྟ་བུ་ནི་གང་ཤེས་བཞིན་དུ་དགེ་འདུན་གྱིས་བྱ་བའི་ལས་དེ་ཉིད་ཤེས་ཀྱང་མང་པོའམ། གཉིས་སམ། གཅིག་གིས་ཀྱང་དེ་བཞིན་ནོ། །རང་གི་
[207a]
[207a.1]ཡི་དམ་བཞིན་དགེ་འདུན་ལས་མཛད་ན་རང་གི་ཡི་དམ་བཞིན་མང་པོའམ། གཉིས་སམ། གཅིག་གིས་དེ་བཞིན་དུ་འགྱུར་བ་མཆིས་སམ། གསུངས་པ། རང་གི་ཡི་དམ་བཞིན་དགེ་འདུན་ལས་བྱེད་ནའང་རང་གི་ཡི་དམ་བཞིན་མང་པོའམ། གཉིས་
[207a.2]སམ། གཅིག་གིས་བྱ་བ་ཡང་ཡོད་དོ། །ཇི་ལྟར་ན་རང་གི་ཡི་དམ་བཞིན་དགེ་འདུན་ལས་མཛད་པ། རང་གི་ཡི་དམ་བཞིན་མང་པོའམ་གཉིས་སམ་གཅིག་གིས་བགྱི་བ་ལགས། དེ་འདི་ལྟར་དགེ་སློང་ལ་དགེ་སློང་རྣམས་ཀྱིས་ཕྱག་མི་བྱ་བ་ལ་བཅས་པ་དང་། གཏམ་མི་
[207a.3]སྨྲ་བར་བཅས་པ་དང་། ལོངས་སྤྱོད་མི་གཅིག་པར་བཅས་ནས་བསྒོས་པ་དེ་ལྟ་བུ་ནི་རང་གི་ཡི་དམ་བཞིན་དགེ་འདུན་ལས་བྱེད་ནའང་རང་གི་ཡི་དམ་བཞིན་མང་པོའམ། གཉིས་སམ། གཅིག་གིས་ཀྱང་དེ་བཞིན་ནོ། །གཞན་གྱི་ཡི་དམ་གྱིས་ཀྱང་དགེ་འདུན་ལས་མཛད་ན་
[207a.4]གཞན་གྱི་ཡི་དམ་གྱིས་མང་པོའམ། གཉིས་སམ། གཅིག་གིས་ཀྱང་དེ་བཞིན་དུ་འགྱུར་བ་མཆིས་སམ། གསུངས་པ་ཡོད་དེ། དེ་འདི་ལྟར་དགེ་སློང་ལ་དགེ་སློང་རྣམས་ཀྱིས་ཕྱག་མི་བྱ་བར་བཅས་པ་དང་། གཏམ་མི་སྨྲ་བར་བཅས་པ་དང་། ལོངས་སྤྱོད་མི་གཅིག་པར་
[207a.5]བཅས་ནས་བསྒོས་པ་དེ་ལྟ་བུ་ནི་གཞན་གྱི་ཡི་དམ་གྱིས་ཀྱང་དགེ་འདུན་ལས་བྱེད་ན། གཞན་གྱི་ཡི་དམ་གྱིས་མང་པོའམ། གཉིས་སམ། གཅིག་གིས་ཀྱང་སྔ་མ་བཞིན་ནོ། །དྲན་བཞིན་དུའང་དགེ་འདུན་གྱིས་ལས་མཛད་ན། དྲན་བཞིན་དུའང་མང་པོའམ། གཉིས་སམ། 
[207a.6]གཅིག་གིས་ཀྱང་དེ་བཞིན་དུ་འགྱུར་བ་མ་མཆིས་སམ། བཀའ་སྩལ་པ། དྲན་བཞིན་དུའང་དགེ་འདུན་གྱིས་ལས་བྱེད་ནའང་དྲན་བཞིན་དུ་མང་པོའམ། གཉིས་སམ། གཅིག་གིས་ཀྱང་དེ་བཞིན་དུ་འགྱུར་བ་ཡོད་དོ། །དེ་འདི་ལྟར་དགེ་སློང་ལ་དགེ་སློང་རྣམས་ཀྱིས་ཕྱག་མི་
[207a.7]བྱ་བར་བཅས་པ་དང་། གཏམ་མི་སྨྲ་བར་བཅས་པ་དང་། ལོངས་སྤྱོད་མི་གཅིག་པར་བཅས་ནས་བསྒོས་པ་དེ་ལྟ་བུ་ནི་དྲན་བཞིན་དུའང་དགེ་འདུན་གྱིས་ལས་བྱེད་ན། དྲན་བཞིན་དུའང་མང་པོའམ། གཉིས་སམ། གཅིག་གིས་ཀྱང་སྔ་མ་བཞིན་ནོ། །མི་དྲན་པ་ལས་ཀྱང་
[207b]
[207b.1]མཆིས་སམ། སྔ་མ་བཞིན་ཏེ་མི་དྲན་ཀྱང་མང་པོའམ། གཉིས་སམ། གཅིག་ཞེས་བྱ་བའི་བར་དུ་དེ་བཞིན་ནོ། །མངོན་སུམ་དུ་གྱུར་ཀྱང་དགེ་འདུན་གྱིས་ལས་མཛད་ན། མངོན་སུམ་དུ་གྱུར་ཀྱང་མང་པོའམ། གཉིས་སམ། གཅིག་གིས་ཀྱང་དེ་བཞིན་དུ་འགྱུར་བ་མཆིས་
[207b.2]སམ། གསུངས་པ། མངོན་སུམ་དུ་གྱུར་ཀྱང་མང་པོའམ། གཉིས་སམ། གཅིག་གིས་དེ་བཞིན་དུ་འགྱུར་བ་ཡོད་དེ། དེ་འདི་ལྟར་དགེ་སློང་ལ་དགེ་སློང་རྣམས་ཀྱིས་ཕྱག་མི་བྱ་བར་བཅས་པ་དང་། གཏམ་མི་སྨྲ་བར་བཅས་པ་དང་། ལོངས་སྤྱོད་མི་གཅིག་པར་
[207b.3]བཅས་ནས་བསྒོས་པ་དེ་ལྟ་བུ་ནི་མངོན་སུམ་དུ་གྱུར་ཀྱང་དགེ་འདུན་གྱིས་ལས་བྱེད་ན། མངོན་སུམ་དུ་གྱུར་ཀྱང་མང་པོའམ། གཉིས་སམ། གཅིག་གིས་སྔ་མ་བཞིན་ནོ། །མངོན་སུམ་དུ་མ་གྱུར་ཀྱང་དགེ་འདུན་གྱིས་ལས་བགྱིས་ན་མངོན་སུམ་དུ་མ་གྱུར་ཀྱང་དེ་བཞིན་དུ་འགྱུར་
[207b.4]བ་མཆིས་སམ། གསུངས་པ་ཡོད་དེ། དེ་འདི་ལྟར་དགེ་སློང་ལ་དགེ་སློང་རྣམས་ཀྱིས་ཀྱང་ཕྱག་མི་བྱ་བར་བཅས་པ་དང་། གཏམ་མི་སྨྲ་བར་བཅས་པ་དང་། ལོངས་སྤྱོད་མི་གཅིག་པར་བཅས་ནས་བསྒོས་པ་དེ་ལྟ་བུ་ནི་མངོན་སུམ་དུ་མ་གྱུར་ཀྱང་དགེ་འདུན་གྱིས་ལས་བྱེད་
[207b.5]ན་མངོན་སུམ་དུ་མ་གྱུར་ཀྱང་མང་པོའམ། གཉིས་སམ། གཅིག་གིས་ཀྱང་སྔ་མ་བཞིན་ནོ། །སྨ་དབབ་པའི་ལས་བསྡིགས་པ་དང་། སྨད་པ་དང་། བསྐྲད་པ་དང་། སླར་བསྡུམ་པ་བཞི་སྟེ། བསྡིགས་པའི་ལས་སུ་རིགས་པ་ལས་སྨད་པ་དང་། བསྐྲད་པ་དང་། སླར་བསྡུམ་
[207b.6]པའི་ལས་བགྱིས་ན། བགྱིས་པ་ཞེས་བགྱིའམ། བཅོམ་ལྡན་འདས་ཀྱིས་བཀའ་སྩལ་པ། དོན་གང་གིས་དབང་དུ་བྱ་བ་གསུམ་པོ་དེས་སམ། ལྔ་པོ་དེས་བྱས་ན་བྱས་པ་ཞེས་བྱའོ། །དེ་སྟེ་མདོ་སྡེའི་དབང་གིས་བྱེད་ན་མ་བྱས་པ་ཞེས་བྱའོ། །དེ་ཅིའི་ཕྱིར་ཞེ་ན། བསྡིགས་པའང་
[207b.7]གཞན་སྨད་པའང་གཞན། བསྐྲད་པའང་གཞན། སླར་བསྡུམ་པའང་གཞན་པའི་ཕྱིར་རོ། །བཙུན་པ་སྨད་པའི་ལས་སུ་རིགས་པ་ལས་བསྐྲད་པ་དང་། སླར་བསྡུམ་པ་དང་། བསྡིགས་པའི་ལས་བགྱིས་ན་བགྱིས་པ་ཞེས་བགྱིའམ། བཅོམ་ལྡན་འདས་ཀྱིས་བཀའ་
[208a]
[208a.1]སྩལ་པ། དོན་གང་གི་དབང་དུ་བྱས་པ་གསུམ་པོ་དེས་སམ། ལྔ་པོ་དེས་བྱས་ན་བྱས་པ་ཞེས་བྱའོ། །དེ་སྟེ་མདོ་སྡེའི་དབང་གིས་བྱེད་ན་མ་བྱས་པ་ཞེས་བྱའོ། །དེ་ཅིའི་ཕྱིར་ཞེ་ན། སྨད་པའང་གཞན། བསྐྲད་པའང་གཞན། སླར་བསྡུམ་པའང་གཞན། 
[208a.2]བསྡིགས་པའང་གཞན་པའི་ཕྱིར་རོ། །བཙུན་པ་བསྐྲད་པའི་ལས་སུ་རིགས་པ་ལས་སླར་བསྡུམ་པ་དང་། བསྡིགས་པ་དང་། སྨད་པའི་ལས་བགྱིས་ན་བགྱིས་པ་ཞེས་བགྱིའམ། བཅོམ་ལྡན་འདས་ཀྱིས་བཀའ་སྩལ་པ། དོན་གང་གི་དབང་དུ་བྱས་པ་གསུམ་པོ་དེས་སམ། 
[208a.3]ལྔ་པོ་དེས་བྱས་ན་བྱས་པ་ཞེས་བྱའོ། །དེ་སྟེ་མདོ་སྡེའི་དབང་གིས་བྱས་ན། མ་བྱས་པ་ཞེས་བྱའོ། །དེ་ཅིའི་ཕྱིར་ཞེ་ན། བསྐྲད་པ་འང་གཞན། སླར་བསྡུམ་པའང་གཞན། བསྡིགས་པའང་གཞན། སྨད་པའང་གཞན་པའི་ཕྱིར་རོ། །བཙུན་པ་སླར་བསྡུམ་པའི་ལས་སུ་
[208a.4]རིགས་པ་ལས་བསྡིགས་པ་དང་། སྨད་པ་དང་། བསྐྲད་པའི་ལས་བགྱིས་ན་བགྱིས་པ་ཞེས་བགྱིའམ། བཅོམ་ལྡན་འདས་ཀྱིས་བཀའ་སྩལ་པ། དོན་གང་གི་དབང་དུ་བྱས་པ་གསུམ་པོ་དེས་སམ། ལྔ་པོ་དེས་བྱས་ན་བྱས་པ་ཞེས་བྱའོ། །དེ་སྟེ་མདོ་སྡེའི་དབང་གིས་བྱས་ན་
[208a.5]མ་བྱས་པ་ཞེས་བྱའོ། །དེ་ཅིའི་ཕྱིར་ཞེ་ན། སླར་བསྡུམ་པའང་གཞན། བསྡིགས་པ་ལ་སོགས་པ་ཡང་གཞན་གྱི་ཕྱིར་རོ། །དངོས་པོ་གང་གིས་བསྐྲད་པའི་ལས་སུ་བགྱི་བའི་དངོས་པོ་དེས་སྨད་པ་དང་། བསྡིགས་པ་དང་། སླར་བསྡུམ་པར་རུང་ངམ། བཅོམ་ལྡན་འདས་
[208a.6]ཀྱིས་བཀའ་སྩལ་པ། དེའི་དོན་གྱི་དབང་དུ་བྱས་ན་རུང་ངོ་། །དངོས་པོ་གང་གིས་སྨད་པའི་ལས་སུ་བགྱི་བའི་དངོས་པོ་དེས་བསྐྲད་པ་དང་། བསྡིགས་པ་དང་། སླར་བསྡུམ་པར་རུང་ངམ། བཅོམ་ལྡན་འདས་ཀྱིས་བཀའ་སྩལ་པ། དེའི་དོན་གྱི་དབང་དུ་བྱས་ན་རུང་ངོ་། །
[208a.7]དངོས་པོ་གང་གིས་བསྡིགས་པའི་ལས་སུ་བགྱི་བའི་དངོས་པོ་དེས་སླར་བསྡུམ་པ་དང་། བསྐྲད་པ་དང་། སྨད་པར་རུང་ངམ། བཅོམ་ལྡན་འདས་ཀྱིས་བཀའ་སྩལ་པ། དེའི་དོན་གྱི་དབང་དུ་བྱས་ན་རུང་ངོ་། །དངོས་པོ་གང་གིས་སླར་བསྡུམ་པའི་ལས་སུ་བགྱི་བའི་དངོས་པོ་
[208b]
[208b.1]དེས་བསྐྲད་པ་དང་། བསྡིགས་པ་དང་། སྨད་པར་རུང་ངམ། བཅོམ་ལྡན་འདས་ཀྱིས་བཀའ་སྩལ་པ། དེའི་དོན་གྱི་དབང་དུ་བྱས་ན་རུང་ངོ་། །དངོས་པོ་གང་གིས་ལྷག་མ་མེད་པའི་ནོངས་པར་འགྱུར་བའི་དངོས་པོ་དེས་ལྷག་མ་དང་བཅས་པར་འགྱུར་བ་མཆིས་སམ། བཅོམ་
[208b.2]ལྡན་འདས་ཀྱིས་བཀའ་སྩལ་པ། ཡོད་དེ། འདི་ལྟར་དགེ་སློང་མ་ཐུན་མོང་མ་ཡིན་པའི་ཕས་ཕམ་པ་བཞི་བྱས་ན་ལྷག་མ་མེད་པར་འགྱུར་རོ། །དགེ་སློང་ལ་ནི་ལྷག་མ་དང་བཅས་པར་འགྱུར་རོ། །དངོས་པོ་གང་གིས་ཕས་ཕམ་པའི་དངོས་པོ་གང་གིས་ནོངས་པར་འགྱུར་བའི་
[208b.3]དངོས་པོ་དེས་དགེ་འདུན་གྱི་ལྷག་མར་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དགེ་སློང་མ་ལ་ནི་ལུས་ཀྱིས་རེག་པར་སྤྱད་པས་ཕས་ཕམ་པར་འགྱུར་རོ། །དགེ་སློང་ལ་དགེ་འདུན་གྱི་ལྷག་མར་འགྱུར་རོ། །དངོས་པོ་གང་གིས་ཕས་ཕམ་པའི་
[208b.4]ནོངས་པར་འགྱུར་བའི་དངོས་པོ་དེས་ལྟུང་བར་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དགེ་སློང་མས་ཤེས་བཞིན་དུ་དགེ་སློང་མའི་ཉེས་པ་སྦོམ་པོའི་ཉེས་པ་སྐྱ་རེངས་བྱུང་གི་བར་དུ་བཅབས་ན་ཕས་ཕམ་པར་འགྱུར་རོ། །དགེ་སློང་དག་གིས་
[208b.5]དགེ་སློང་གི་བཅབས་ན་ལྟུང་བར་འགྱུར་རོ། །དངོས་པོ་གང་གིས་ཕས་ཕམ་པར་འགྱུར་བའི་དངོས་པོ་དེས་ཉེས་བྱས་སུ་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དགེ་སློང་མས་འདི་ལྟར་དགེ་འདུན་འདུས་པས་ཆོས་བཞིན་དུ་དགེ་
[208b.6]སློང་ཕ་མ་མཐོང་ངོ་ཞེས་ནས་སྤངས་པའི་རྗེས་སུ་ཞུགས་པ་དེ་ལ་དགེ་འདུན་གྱི་ནང་དུ་ལན་གསུམ་གྱི་བར་དུ་བསྒོ་ཡང་མི་གཏོང་ན་མོ་ལ་ནི་ཕས་ཕམ་པར་འགྱུར་རོ། །དགེ་སློང་གིས་བསྒོས་ཏེ་མ་བཏང་ན་ཉེས་བྱས་སུ་འགྱུར་རོ། །དངོས་པོ་གང་གིས་དགེ་འདུན་གྱི་ལྷག་མར་
[208b.7]འགྱུར་ལ། དངོས་པོ་དེ་ཉིད་ལྟུང་བར་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དགེ་སློང་གིས་བསམས་བཞིན་དུ་ཁུ་བ་ཕྱུང་ན་དགེ་འདུན་གྱི་ལྷག་མར་འགྱུར་རོ། །དགེ་སློང་མས་ཕྱུང་ན་ལྟུང་བར་འགྱུར་རོ། །དངོས་པོ་གང་གིས་དགེ་
[209a]
[209a.1]འདུན་གྱི་ལྷག་མར་འགྱུར་ལ་དངོས་པོ་དེ་ཉིད་ཀྱིས་ཉེས་བྱས་སུ་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དགེ་སློང་མ་དུས་མ་ཡིན་པར་དོན་གྱི་ཕྱིར་ཕྱི་རོལ་དུ་བྱུང་ན་དགེ་འདུན་གྱི་ལྷག་མར་འགྱུར་རོ། །དགེ་སློང་ལ་ནི་
[209a.2]ཉེས་བྱས་སུ་འགྱུར་རོ། །གང་གི་དངོས་པོས་ལྟུང་བར་འགྱུར་ལ། དེའི་དངོས་པོས་སོ་སོར་བཤགས་པར་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དགེ་སློང་གིས་ཉེ་དུ་མ་ཡིན་པ་ལས་བསོད་པའི་ཟས་བླངས་ན་ལྟུང་བར་འགྱུར་རོ། །དགེ་
[209a.3]སློང་མས་བླངས་ན་སོ་སོར་བཤགས་པར་འགྱུར་རོ། །གང་གིས་དངོས་པོས་ལྟུང་བར་འགྱུར་ལ། དེའི་དངོས་པོ་དེ་ཉིད་ཀྱིས་ཉེས་བྱས་སུ་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དགེ་སློང་མས་རྩྭ་སྔོན་པོའི་སྟེང་དུ་བཤང་གཅི་བྱས་ན་ལྟུང་
[209a.4]བར་འགྱུར་རོ། །དགེ་སློང་གིས་བྱས་ན་ཉེས་བྱས་སུ་འགྱུར་རོ། །དངོས་པོ་གང་གིས་སོ་སོར་བཤགས་པར་འགྱུར་ལ། དེའི་དངོས་པོ་དེ་ཉིད་ཀྱིས་ཉེས་བྱས་སུ་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དམ་བཅས་པའི་སློབ་པའི་རིགས་པ་
[209a.5]ལས། བདག་གིས་ལག་གིས་དར་ཏེ། བཟའ་བ་དང་བཅའ་བ་དག་བླངས་ན་སོ་སོར་བཤགས་པར་འགྱུར་རོ། །དགེ་སློང་མས་བླངས་ན་ཉེས་བྱས་སུ་འགྱུར་རོ། །རྐུན་གནས་སུ་ཡི་དམ་འཆའ་བཞིན་བསྙེན་པར་མ་རྫོགས་ན་ཡང་བསྙེན་པར་རྫོགས་པར་མི་བགྱི་བ་དང་། བསྙེན་པར་
[209a.6]རྫོགས་ན་ཡང་སླར་དབྱུང་བ་དང་བསྙེན་པར་མ་རྫོགས་ན་ཡང་བསྙེན་པར་རྫོགས་པར་བགྱི་བ་དང་། བསྙེན་པར་རྫོགས་པ་ལ་མི་དབྱུང་བར་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ལན་གཉིས་སམ་ལན་གསུམ་གྱི་བར་དུ་གསོ་སྦྱོང་མངོན་དུ་མྱོང་ན་དེ་བསྙེན་པར་མ་
[209a.7]རྫོགས་ན་བསྙེན་པར་རྫོགས་པར་མི་བྱ། བསྙེན་པར་རྫོགས་ན་ཡང་སླར་དབྱུང་བར་བྱ། གང་ཞིག་གིས་གསོ་སྦྱོང་ལན་གཅིག་མྱོང་ན་དེ་བསྙེན་པར་མ་རྫོགས་ན་ཡང་བསྙེན་པར་རྫོགས་པར་བྱ། བསྙེན་པར་རྫོགས་ན་ཡང་དབྱུང་བར་མི་བྱའོ། །དགེ་སློང་མ་སུན་ཕྱུང་བ་ཡི་
[209b]
[209b.1]དམ་འཆའ་བཞིན་དུ་བསྙེན་པར་མ་རྫོགས་ན་ཡང་བསྙེན་པར་རྫོགས་པར་མི་བགྱི་བ་དང་། བསྙེན་པར་རྫོགས་ན་ཡང་སླར་དབྱུང་བ་དང་། བསྙེན་པར་མ་རྫོགས་པ་ན་ཡང་བསྙེན་པར་རྫོགས་པར་བགྱི་བ་དང་། བསྙེན་པར་རྫོགས་ན་ཡང་མི་དབྱུང་བར་མཆིས་སམ། བཅོམ་
[209b.2]ལྡན་འདས་ཀྱིས་བཀའ་སྩལ་པ། ཡོད་དེ། མི་ཚངས་པར་སྤྱོད་པ་དག་གིས་དགེ་སློང་མ་སུན་ཕྱུང་བར་གྱུར་པ་དེ་ནི་བསྙེན་པར་མ་རྫོགས་ན་ཡང་བསྙེན་པར་རྫོགས་པར་མི་བྱ། བསྙེན་པར་རྫོགས་ན་ཡང་སླར་དབྱུང་བར་བྱ། གང་གིས་ལུས་ཀྱིས་རེག་པས་དགེ་སློང་མ་སུན་ཕྱུང་བ་དེ་ནི་
[209b.3]བསྙེན་པར་མ་རྫོགས་ན་ཡང་བསྙེན་པར་རྫོགས་པར་བྱ། བསྙེན་པར་རྫོགས་ན་ཡང་སླར་མི་དབྱུང་བར་བྱའོ། །དགེ་འདུན་གྱི་དབྱེན་བྱས་པར་ཡི་དམ་འཆའ་བཞིན་བསྙེན་པར་མ་རྫོགས་ན་ཡང་བསྙེན་པར་རྫོགས་པར་མི་བགྱིད་བསྙེན་པར་རྫོགས་ན་ཡང་སླར་དབྱུང་བ་དང་། བསྙེན་
[209b.4]པར་མ་རྫོགས་ན་ཡང་བསྙེན་པར་རྫོགས་པར་བགྱི་བ་དང་། བསྙེན་པར་རྫོགས་ན་ཡང་སླར་མི་དབྱུང་བར་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། གང་ཆོས་མ་ཡིན་པ་ལ་ཆོས་མ་ཡིན་པར་འདུ་ཤེས་པ་དང་། དབྱེན་ཀྱང་ཆོས་མ་ཡིན་པར་མཐོང་
[209b.5]བཞིན་དགེ་འདུན་ཕྱེ་བར་གྱུར་པ་དང་། ཆོས་མ་ཡིན་པ་ལ་ཆོས་སུ་འདུ་ཤེས་ཤིང་དབྱེན་ཆོས་མ་ཡིན་པར་མཐོང་བཞིན་དགེ་འདུན་ཕྱེ་བར་གྱུར་པ་དང་། ཆོས་མ་ཡིན་པ་ལ་ཐེ་ཚོམ་དུ་གྱུར་ཅིང་དབྱེན་ཡང་ཆོས་མ་ཡིན་པར་མཐོང་བཞིན་དགེ་འདུན་ཕྱེ་བར་གྱུར་པ་དེ་བསྙེན་པར་མ་
[209b.6]རྫོགས་ན་བསྙེན་པར་རྫོགས་པར་མི་བྱ། བསྙེན་པར་རྫོགས་ན་ཡང་སླར་དབྱུང་བར་བྱ། གང་གིས་ཆོས་མ་ཡིན་པ་ལ་ཆོས་སུ་འདུ་ཤེས་བཞིན་དགེ་འདུན་གྱི་དབྱེན་དུ་གྱུར་ཅིང་དབྱེན་ལའང་ཆོས་བཞིན་མཐོང་ན་དེ་བསྙེན་པར་མ་རྫོགས་ན་ཡང་བསྙེན་པར་རྫོགས་པར་བྱ། བསྙེན་
[209b.7]པར་རྫོགས་ན་ཡང་མི་དབྱུང་བར་བྱའོ། །མ་བསད་པར་ཁས་ལེན་བཞིན་དུ་བསྙེན་པར་མ་རྫོགས་ན་ཡང་བསྙེན་པར་རྫོགས་པར་མི་བགྱི་བ་དང་། བསྙེན་པར་རྫོགས་ན་ཡང་སླར་དབྱུང་བར་བགྱི་བ་དང་། བསྙེན་པར་མ་རྫོགས་ན་ཡང་བསྙེན་པར་རྫོགས་པར་བགྱི་བ་དང་། 
[210a]
[210a.1]བསྙེན་པར་རྫོགས་ན་ཡང་མི་དབྱུང་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། གང་རང་གི་ལག་གིས་བསམས་བཞིན་མའི་འཚོ་བ་དང་ཕྲལ་བར་གྱུར་པ་དེ་ནི་བསྙེན་པར་མ་རྫོགས་ན་བསྙེན་པར་རྫོགས་པར་མི་བྱ། བསྙེན་པར་
[210a.2]རྫོགས་ན་ཡང་སླར་དབྱུང་བར་བྱའོ། །གང་གིས་གཞན་གྱི་འདུ་ཤེས་པས་མའི་འཚོ་བ་དང་ཕྲལ་བར་གྱུར་པ་དེ་ནི་བསྙེན་པར་མ་རྫོགས་ན་ཡང་བསྙེན་པར་རྫོགས་པར་བགྱིས་ཤིག །བསྙེན་པར་རྫོགས་ན་ཡང་སླར་མ་དབྱུང་ཤིག །དེ་བཞིན་དུ་ཕ་དང་། དགྲ་བཅོམ་པ་དང་། 
[210a.3]ཉན་ཐོས་ཀྱང་ངོ་། །བཙུན་པ་ཅི་དགེ་སློང་དགེ་བའི་སེམས་ཀྱིས་མ་འཚོ་བ་དང་ཕྲལ་ལམ། འོན་ཏེ་མི་དགེ་བའི་སེམས་སམ། འོན་ཏེ་ལུང་དུ་མི་སྟོན་པའི་སེམས་ཀྱིས་མའི་སྲོག་གཅོད། བཅོམ་ལྡན་འདས་ཀྱིས་བཀའ་སྩལ་པ། ཨུ་པཱ་ལི་དགེ་སློང་དགེ་བའི་སེམས་དང་། 
[210a.4]མི་དགེ་བའི་སེམས་དང་། ལུང་དུ་མི་སྟོན་པའི་སེམས་ཀྱིས་ཀྱང་མའི་འཚོ་བ་དང་བྲལ་བར་བྱེད་དོ། །བཙུན་པ་ཅི་དགེ་སློང་དགེ་བའི་སེམས་ཀྱིས་མ་འཚོ་བ་དང་ཕྲལ་ན་ཕས་ཕམ་པའི་ནོངས་པར་འགྱུར་ཞིང་མཚམས་མེད་པའི་ལས་སུ་ཡང་འགྱུར་བ་མཆིས་སམ། བཅོམ་
[210a.5]ལྡན་འདས་ཀྱིས་བཀའ་སྩལ་པ། ཨུ་པཱ་ལི་དགེ་སློང་མི་དགེ་བའི་སེམས་ཀྱིས་མ་འཚོ་བ་དང་ཕྲལ་ན་ཕས་ཕམ་པའི་ཉེས་པར་ཡང་འགྱུར་ལ་མཚམས་མེད་པའི་ལས་སུ་ཡང་འགྱུར་རོ། །དགེ་བའི་སེམས་ཀྱིས་མ་འཚོ་བ་དང་ཕྲལ་ན་ཕས་ཕམ་པར་མི་འགྱུར་ཞིང་མཚམས་
[210a.6]མེད་པའི་ལས་སུ་མི་འགྱུར་བ་ཡང་ཡོད་དོ། །བཙུན་པ་ཅི་དགེ་སློང་གིས་མི་དགེ་བའི་སེམས་ཀྱིས་མ་འཚོ་བ་དང་ཕྲལ་ན་ཕས་ཕམ་པར་ཡང་འགྱུར་ལ་མཚམས་མེད་པའི་ལས་སུ་ཡང་འགྱུར་རམ། མི་དགེ་བའི་སེམས་ཀྱིས་མ་འཚོ་བ་དང་ཕྲལ་ན་ཕས་ཕམ་པར་མི་
[210a.7]འགྱུར་ལ། མཚམས་མེད་པའི་ལས་སུ་མི་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཨུ་པཱ་ལི་མི་དགེ་བའི་སེམས་ཀྱིས་མ་འཚོ་བ་དང་ཕྲལ་ན་ཕས་ཕམ་པར་ཡང་འགྱུར་ལ་མཚམས་མེད་པའི་ལས་སུ་ཡང་འགྱུར་རོ། །མི་དགེ་བའི་སེམས་
[210b]
[210b.1]ཀྱིས་མ་འཚོ་བ་དང་ཕྲལ་ན་ཕས་ཕམ་པར་ཡང་མི་འགྱུར་ལ་མཚམས་མེད་པའི་ལས་སུ་མི་འགྱུར་བ་ཡང་ཡོད་དོ། །བཙུན་པ་ཅི་དགེ་སློང་ལུང་མི་སྟོན་པའི་སེམས་ཀྱིས་མ་འཚོ་བ་དང་ཕྲལ་ན་ཕས་ཕམ་པར་ཡང་འགྱུར་ལ་མཚམས་མེད་པའི་ལས་སུ་འགྱུར་བ་མཆིས་སམ། ལུང་
[210b.2]དུ་མི་སྟོན་པའི་སེམས་ཀྱིས་མ་འཚོ་བ་དང་ཕྲལ་ན་ཕས་ཕམ་པར་ཡང་མི་འགྱུར་ལ་མཚམས་མེད་པའི་ལས་སུ་ཡང་མི་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཨུ་པཱ་ལི་དགེ་སློང་ལུང་དུ་མི་སྟོན་པའི་སེམས་ཀྱིས་མ་འཚོ་བ་དང་ཕྲལ་ན་ཕས་ཕམ་པར་ཡང་
[210b.3]འགྱུར་ལ་མཚམས་མེད་པའི་ལས་སུ་ཡང་འགྱུར་རོ། །ལུང་དུ་མི་སྟོན་པའི་སེམས་ཀྱིས་མ་འཚོ་བ་དང་ཕྲལ་ན་ཕས་ཕམ་པར་ཡང་མི་འགྱུར་ལ་མཚམས་མེད་པའི་ལས་སུ་ཡང་མི་འགྱུར་རོ། །བཙུན་པ་ཇི་ལྟར་དགེ་སློང་གིས་དགེ་བའི་སེམས་ཀྱིས་མ་འཚོ་བ་དང་ཕྲལ་ན་ཕས་ཕམ་
[210b.4]པའི་ནོངས་པར་ཡང་འགྱུར་ལ། མཚམས་མེད་པའི་ལས་སུ་ཡང་འགྱུར། ཇི་ལྟར་ན་དགེ་སློང་དགེ་བའི་སེམས་ཀྱིས་མ་འཚོ་བ་དང་ཕྲལ་ན་ཕས་ཕམ་པའི་ནོངས་པར་ཡང་མི་འགྱུར་ལ་མཚམས་མེད་པའི་ལས་སུ་ཡང་མི་འགྱུར་བ་ལགས། བཀའ་སྩལ་པ། ཨུ་པཱ་ལི་འདི་
[210b.5]ལྟར་དགེ་སློང་གིས་མ་ཞིག་ནད་བུ་ཅན་ཡུན་རིང་ཞིག་ནས་མི་བདེ་སྡུག་བསྔལ་གྱིས་དྲག་ཏུ་གཟིར་ཞིང་གནོད་པ་ཆེར་འགྱུར་བ་མྱོང་བ་དེས་དེ་ལྟ་བུའི་རྐྱེན་གྱིས་མ་འཚོ་བ་དང་ཕྲལ་ན་ཕས་ཕམ་པའི་ཉེས་པར་ཡང་འགྱུར་ལ། མཚམས་མེད་པའི་ལས་སུ་ཡང་འགྱུར་རོ། །འདི་ལྟར་དགེ་
[210b.6]སློང་དེས་མ་ན་བ་ལ་འབྲས་ཆན་དང་། ནས་ཐུག་དང་། ཁུ་བ་དང་། ཤ་དང་། རི་དགས་ཀྱི་ཤ་བྱིན་པ་ལས། དེ་ཡང་དེའི་རྐྱེན་གྱིས་དུས་འདས་ན་དེ་དེ་ལ་ཕས་ཕམ་པའི་ཉེས་པར་མི་འགྱུར་ཞིང་མཚམས་མེད་པའི་ལས་སུ་ཡང་མི་འགྱུར་རོ། །དེ་ལྟར་ན་དགེ་སློང་དགེ་བའི་སེམས་
[210b.7]ཀྱིས་མ་འཚོ་བ་དང་ཕྲལ་ན་ཕས་ཕམ་པའི་ཉེས་པར་ཡང་འགྱུར་ལ་དེ་མཚམས་མེད་པའི་ལས་སུ་འགྱུར་ལ། དེ་ལྟར་ན་དགེ་སློང་དགེ་བའི་སེམས་ཀྱིས་མ་འཚོ་བ་དང་ཕྲལ་ན་ཕས་ཕམ་པའི་ཉེས་པར་ཡང་མི་འགྱུར་ལ་དེ་མཚམས་མེད་པའི་ལས་སུ་ཡང་མི་འགྱུར་རོ། །བཙུན་པ་
[211a]
[211a.1]ཇི་ལྟར་ན་དགེ་སློང་མི་དགེ་བའི་སེམས་ཀྱིས་མ་འཚོ་བ་དང་ཕྲལ་ན་ཕས་ཕམ་པའི་ནོངས་པར་ཡང་འགྱུར་ལ། མཚམས་མེད་པའི་ལས་སུ་ཡང་འགྱུར། ཇི་ལྟར་ན་དགེ་སློང་མི་དགེ་བའི་སེམས་ཀྱིས་མ་འཚོ་བ་དང་ཕྲལ་ན་ཕས་ཕམ་པའི་ནོངས་པར་ཡང་མི་འགྱུར་ལ། 
[211a.2]མཚམས་མེད་པའི་སུག་ལས་སུ་ཡང་མི་འགྱུར་བ་གང་ལགས། གསུངས་པ། ཨུ་པཱ་ལི་འདི་ལྟར་དགེ་སློང་གིས་ནོར་གྱི་ཕྱིར་རམ། རྐང་འགྲོས་ཀྱི་ཕྱིར་ཡང་རུང་མའི་འཚོ་བ་དང་ཕྲལ་ན་ཕས་ཕམ་པའི་ཉེས་པར་ཡང་འགྱུར་ལ། མཚམས་མེད་པའི་ལས་སུ་ཡང་འགྱུར་རོ། །
[211a.3]འདི་ལྟར་ཡང་དགེ་སློང་མི་དགེ་བའི་སེམས་ཀྱིས་བལ་གླང་ལ་བརྡེག་གམ་ལུག་གམ་ར་ལ་བརྡེག་སྙམ་པ་ལས་མ་ལ་ཕོག་སྟེ། དེའི་རྐྱེན་གྱིས་དེ་དུས་འདས་ན་དེ་ལ་ཕས་ཕམ་པའི་ཉེས་པར་ཡང་མི་འགྱུར་ལ་མཚམས་མེད་པའི་ལས་སུ་ཡང་མི་འགྱུར་རོ། །དེ་ལྟར་ན་མི་དགེ་
[211a.4]བའི་སེམས་ཀྱིས་མའི་འཚོ་བ་དང་ཕྲལ་ན་ཕས་ཕམ་པའི་ཉེས་པར་ཡང་འགྱུར་ལ། མཚམས་མེད་པའི་ལས་སུ་ཡང་འགྱུར་རོ། །དེ་ལྟར་ན་མི་དགེ་བའི་སེམས་ཀྱིས་མ་འཚོ་བ་དང་ཕྲལ་ན་ཕས་ཕམ་པར་ཡང་མི་འགྱུར་ལ་མཚམས་མེད་པའི་ལས་སུ་ཡང་མི་འགྱུར་རོ། །ཇི་
[211a.5]ལྟར་ན་ལུང་དུ་མི་སྟོན་པའི་སེམས་ཀྱིས་མ་འཚོ་བ་དང་ཕྲལ་ན་ཕས་ཕམ་པའི་ནོངས་པར་ཡང་འགྱུར་ལ་མཚམས་མེད་པའི་ལས་སུ་ཡང་འགྱུར་བ་གང་ལགས། ལུང་དུ་མི་སྟོན་པའི་སེམས་ཀྱིས་མ་འཚོ་བ་དང་ཕྲལ་ན་ཕས་ཕམ་པའི་ནོངས་པར་ཡང་མི་འགྱུར་ལ་མཚམས་
[211a.6]མེད་པའི་ལས་སུ་མི་འགྱུར་བ་གང་ལགས། བཀའ་སྩལ་པ། འདི་ལྟར་ཡང་དགེ་སློང་ལ་ལས་མ་གསད་པའི་ཕྱིར་ཐབས་སྦྱར་ཏེ་དེ་ཉལ་ལོ། །དེ་ཉལ་བའི་འོག་ཏུ་མ་འཚོ་བ་དང་ཕྲལ་ན་ཕས་ཕམ་པའི་ཉེས་པར་ཡང་འགྱུར་ལ་མཚམས་མེད་པའི་ལས་སུ་ཡང་འགྱུར་རོ། །
[211a.7]འདི་ལྟར་དགེ་སློང་ལུང་དུ་མི་སྟོན་པའི་སེམས་ཀྱིས་ས་ལ་བརྡེག་གོ། །ཤིང་གི་ལོ་མ་ལ་བརྡེག་གོ་སྙམ་པ་ལས་མ་ལ་ཕོག་སྟེ་དེའི་རྐྱེན་གྱིས་དུས་འདས་ན་ཕས་ཕམ་པའི་ཉེས་པར་ཡང་མི་འགྱུར་ལ་མཚམས་མེད་པའི་ལས་སུ་ཡང་མི་འགྱུར་རོ། །དེ་ལྟར་ན་དགེ་སློང་ལུང་
[211b]
[211b.1]དུ་མ་བསྟན་པའི་སེམས་ཀྱིས་མ་བསད་ན་ཕས་ཕམ་པའི་ལྟུང་བར་ཡང་འགྱུར། མཚམས་མེད་པའི་ལས་སུ་ཡང་འགྱུར་རོ། །ལུང་དུ་མི་སྟོན་པའི་སེམས་ཀྱིས་མ་བསད་ན་ཕས་ཕམ་པའི་ཉེས་པར་ཡང་མི་འགྱུར་ལ་མཚམས་མེད་པའི་ལས་སུ་ཡང་མི་འགྱུར་རོ། །དེ་བཞིན་དུ་
[211b.2]ཕ་དང་། ཉན་ཐོས་ཀྱི་དགྲ་བཅོམ་པ་ཡང་དེ་བཞིན་ནོ།། །།འདུལ་བ་གཞུང་དམ་པ། བམ་པོ་བཞི་བཅུ་རྩ་ལྔ་པ། བཙུན་པ་དགེ་སློང་མཚམས་ཀྱི་ནང་ན་ལྷན་ཅིག་གནས་པ་ལས་ཐོག་མ་ནས་མ་སྤངས་པར་དགེ་འདུན་ཀྱང་མ་འདུས་པ་དེའི་ཚེ་ཚིག་ཙམ་གྱིས་ལས་
[211b.3]ཐམས་ཅད་བགྱིས་ན་བགྱིས་པ་ཞེས་ཀྱང་བགྱི་ལ་ནོངས་པར་མི་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཏེ། དེ་ལྟ་བས་ན་དེའི་ཕྱིར་ངས་མཽད་གལ་གྱི་བུ་
[211b.4]ལ་ཁྱེད་ཅག་གིས་སོ་སོར་ཐར་པའི་མདོ་ལྷོགས་ཤིག །དེ་བཞིན་གཤེགས་པ་ལ་སོ་སོར་ཐར་པའི་མདོ་ཀློག་པ་མ་སྡོད་ཅིག་ཅེས་བསྒོ་བ་ཡིན་ནོ། །ཡང་དགེ་སློང་ལ་ལ་གསོ་སྦྱིན་ལྔ་ལས་གང་ཡང་རུང་བའི་གསོ་སྦྱིན་མངོན་དུ་མ་མྱོང་ན་གསོ་སྦྱིན་བགྱིས་ཤིང་ནོངས་པར་
[211b.5]ཡང་མི་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། གསོ་སྦྱིན་བྱིན་གྱིས་བརླབས་པའོ། །བཙུན་པ་བཅོམ་ལྡན་འདས་ཀྱིས་ཁྱིམ་པ་འདུག་པར་གསོ་སྦྱིན་མི་བྱ་ཞིང་སོ་སོར་ཐར་པ་མ་ཀློག་ཤིག་ཅེས་གསུངས་ན། ཁྱིམ་པ་མཆིས་བཞིན་
[211b.6]དུ་དགེ་འདུན་གྱིས་གསོ་སྦྱིན་བགྱིས་ཏེ་སོ་སོར་ཐར་པའི་མདོ་བཀླགས་ན་བཀླགས་པ་ཞེས་ཀྱང་བགྱི་ལ་ནོངས་པར་ཡང་མི་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བུ་ཡང་ཡོད་དེ། ངས་འདི་ལྟར་དགེ་སློང་རྣམས་ཁྱེད་ཀྱིས་ཀཽ་ས་ལའི་རྒྱལ་
[211b.7]པོ་གསལ་རྒྱལ་གྱི་མདུན་དུ་འཁོར་གཞན་མེད་པར་བྱོས་ལ་སོ་སོར་ཐར་པའི་མདོ་ལྷོགས་ཤིག་དང་དེ་རབ་ཏུ་དད་པར་འགྱུར་རོ། །ཞེས་བསྒོ་བ་ཡིན་ནོ། །བཅོམ་ལྡན་འདས་དགེ་སློང་དགེ་བའི་སེམས་དང་ལྡན་པས་ནོངས་པར་འགྱུར་རམ། དེ་སྟེ་མི་དགེ་བའི་སེམས་དང་། 
[212a]
[212a.1]ལུང་དུ་མི་སྟོན་པའི་སེམས་ཀྱིས་ནོངས་པར་འགྱུར། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་དགེ་བའི་སེམས་དང་མི་དགེ་བའི་སེམས་དང་། ལུང་དུ་མི་སྟོན་པའི་སེམས་ཀྱིས་ཉེས་པར་འགྱུར་བ་ཡོད་དོ། །དགེ་བའི་སེམས་ཀྱིས་ཇི་ལྟར་
[212a.2]ཞེ་ན། འདི་ལྟར་དགེ་སློང་གསར་བུ་བསླབ་པའི་ཡི་དམ་ལ་མི་མཁས་པས་མཆོད་རྟེན་འཁོར་གྱི་རྩྭ་རྔའམ། འཆག་ས་དང་ཁྱམས་ཀྱི་རྩྭ་རྔའམ། མེ་ཏོག་འཐོག་པ་ནི་དགེ་བའི་སེམས་ཀྱིས་སོ། །མི་དགེ་བའི་སེམས་ཀྱིས་ཉེས་པ་ཇི་ལྟར་ཞེ་ན། སངས་རྒྱས་ཀྱིས་
[212a.3]བསླབ་པ་བཅས་པ་ལ་བསམས་བཞིན་དུ་འདའ་བ་འདི་ནི་མི་དགེ་བའི་སེམས་སོ། །ལུང་དུ་མི་སྟོན་པའི་སེམས་ཀྱིས་ཇི་ལྟར་ཞེ་ན། སངས་རྒྱས་ཀྱིས་བསླབ་པ་བཅས་པ་ལ་བསམས་བཞིན་དུ་འདའ་བ་སྟེ། དེ་ལྟ་བུ་ནི་ལུང་དུ་མི་སྟོན་པའི་སེམས་ཀྱིས་སོ། །བཙུན་པ་དགྲ་བཅོམ་
[212a.4]པ་དག་དགེ་བའི་སེམས་ཀྱིས་ནོངས་པར་འགྱུར་རམ། དེ་སྟེ་ལུང་དུ་མི་སྟོན་པའི་སེམས་ཀྱིས་ནོངས་པར་འགྱུར། བཅོམ་ལྡན་འདས་ཀྱིས་བཀའ་སྩལ་པ། ཨུ་པཱ་ལི་དགྲ་བཅོམ་པ་བྱེད་ན་ཐམས་ཅད་ཀྱང་ལུང་དུ་མི་སྟོན་པའི་སེམས་ཀྱིས་ཉེས་པར་འགྱུར་བ་ཞེས་བྱའོ། །བཙུན་
[212a.5]པ་ཇི་ལྟར་ན་དགེ་སློང་དགྲ་བཅོམ་པ་ནོངས་པར་བགྱིད་ན་དེ་དག་ཐམས་ཅད་ཀྱང་ལུང་དུ་མི་སྟོན་པའི་སེམས་ཀྱིས་བགྱིད་པ་ཞེས་བགྱི། ཨུ་པཱ་ལི་འདི་ལྟར་དགེ་སློང་དགྲ་བཅོམ་པས་བརྒྱ་ལམ་བརྒྱ་ལམ་ན་དྲན་པ་ཉམས་པར་གྱུར་ནས་ཆོས་གོས་ཅི་ཆོག་ཏུ་འཆང་ལ། སྦྱར་མ་མེད་
[212a.6]པར་གྲོང་དུ་འཇུག །ཡང་ཡང་ཟ། འདུས་ཤིང་ཟ། གཉིད་ལོག་པའི་ཚེ་མལ་སྟན་ཆེན་པོའི་སྟེང་དུ་བཞག་པ་དང་། གཉིད་ལོག་པའི་ཚེ་བུད་མེད་ཀྱི་མལ་དུ་བསྙལ་བ་དང་། བསྙེན་པར་མ་རྫོགས་པ་རྣམས་དོང་བའི་ཚེ་ཉལ་ལ་ཕྱིས་བསྙེན་པར་མ་རྫོགས་པ་རྣམས་འོངས་
[212a.7]ན་དེ་སུ་དང་ལྷན་ཅིག་འདུག་འདུག་པ་དེ་ལ་ལངས་པའི་ཚེ་ཆོས་བཞིན་དུ་བཤགས་པ་དེ་ལྟ་བུ་དག་ནི་དགེ་སློང་དགྲ་བཅོམ་པ་ལ་ཉེས་པ་བྱེད་ན་ཐམས་ཅད་ཀྱང་ལུང་དུ་མི་སྟོན་པའི་སེམས་ཀྱིས་བྱེད་ཅེས་བྱའོ། །གང་དགེ་འདུན་བྱེ་བ་དེ་ཐམས་ཅད་འཁྲུགས་པ་ཞེས་བགྱིའམ། 
[212b]
[212b.1]དགེ་འདུན་འཁྲུགས་པ་ཐམས་ཅད་བྱེ་བ་ཞེས་བགྱི། དགེ་འདུན་བྱེ་བ་དགེ་འདུན་མ་འཁྲུགས་པ་ཡང་ཡོད། དགེ་འདུན་འཁྲུགས་ལ་དགེ་འདུན་མ་བྱེ་བ་ཡང་ཡོད། དགེ་འདུན་བྱེ་ལ་དགེ་འདུན་འཁྲུགས་པའང་ཡོད། དགེ་འདུན་མ་བྱེ་ལ་དགེ་འདུན་མ་འཁྲུགས་པའང་ཡོད་
[212b.2]དོ། །དགེ་འདུན་བྱེ་ལ་དགེ་འདུན་མ་འཁྲུགས་པ་གང་ཞེ་ན། འདི་ལྟར་དགེ་འདུན་དག་བྱེ་བར་ནི་གྱུར་གྱི་དགེ་འདུན་བྱེ་བར་བྱེད་པའི་དངོས་པོ་བཅུ་བཞི་པོ་ཤིན་ཏུ་རུང་བར་བྱས་ཤིང་མ་བཟུང་བ་ཡིན་ཏེ། དེ་ལྟར་ན་དགེ་འདུན་བྱེ་ལ་མ་འཁྲུགས་པ་ཡིན་ནོ། །དགེ་འདུན་འཁྲུགས་ལ་
[212b.3]དགེ་འདུན་མ་བྱེ་བ་གང་ཞེ་ན། དེ་འདི་ལྟར་དགེ་འདུན་བྱེ་བར་བྱེད་པའི་དངོས་པོ་བཅུ་བཞི་པོ་ཤིན་ཏུ་རུང་བར་བྱས་ཤིང་བཟུང་བ་ཡིན་གྱི་དགེ་འདུན་ནི་བྱེ་བར་མ་གྱུར་ཏེ། དེ་ལྟར་དགེ་འདུན་འཁྲུགས་ལ་བྱེ་བར་མ་གྱུར་པའོ། །དགེ་འདུན་བྱེ་ལ་འཁྲུགས་པར་གྱུར་པ་གང་ཞེ་ན། འདི་ལྟར་
[212b.4]དགེ་འདུན་བྱེ་བར་ཡང་གྱུར་ཏེ། བྱེ་བར་བྱེད་པའི་དངོས་པོ་བཅུ་བཞི་པོ་ཡང་ཤིན་ཏུ་རུང་བར་བྱས་ཤིང་བཟུང་བས་ནི་དགེ་འདུན་བྱེ་ལ་དགེ་འདུན་འཁྲུགས་པ་ཡིན་ནོ། །དགེ་འདུན་འཁྲུགས་པའང་མ་ཡིན་ལ་དགེ་འདུན་མ་བྱེ་བ་གང་ཞེ་ན། རྣམ་པ་འདི་རྣམས་མ་གཏོགས་པའོ། །གང་
[212b.5]དགེ་འདུན་བྱེ་བ་དེ་ཐམས་ཅད་དགེ་འདུན་ཐ་དད་པ་ཞེས་བགྱིའམ། གང་དགེ་འདུན་ཐ་དད་པ་དེ་ཐམས་ཅད་བྱེ་བ་ཞེས་བགྱི། དགེ་འདུན་བྱེ་ལ་དགེ་འདུན་ཐ་དད་པ་མ་ཡིན་པ་ཡང་ཡོད། དགེ་འདུན་ཡང་ཐ་དད་ལ་དགེ་འདུན་མ་བྱེ་བ་ཡང་ཡོད། དགེ་འདུན་བྱེ་བ་ཡང་ཡིན་ལ་དགེ་
[212b.6]འདུན་ཐ་དད་པར་གྱུར་པ་ཡང་ཡོད། དགེ་འདུན་བྱེ་བ་ཡང་མ་ཡིན་ལ་དགེ་འདུན་ཐ་དད་པར་ཡང་མ་གྱུར་པ་ཡོད་དོ། །དགེ་འདུན་བྱེ་ལ་དགེ་འདུན་ཐ་དད་པར་མ་གྱུར་པ་གང་ཞེ་ན། དེ་འདི་ལྟར་དགེ་འདུན་བྱེ་བར་ནི་གྱུར་ལ་དགེ་འདུན་གཉིས་ཐ་དད་དུ་མི་གནས། དོན་གྱིས་མ་བྱེ། 
[212b.7]མཚམས་ཀྱིས་མ་བྱེ། རྙེད་པ་ལ་མ་བྱེ། ཟས་ལ་མ་བྱེ་བ་ནི་དགེ་འདུན་བྱེ་ལ་དགེ་འདུན་ཐ་དད་དུ་གྱུར་པ་མ་ཡིན་ནོ། །དགེ་འདུན་ཐ་དད་ལ་དགེ་འདུན་བྱེ་བ་མ་ཡིན་པ་གང་ཞེ་ན། དེ་འདི་ལྟར་དགེ་འདུན་གཉིས་ཐ་དད་དུ་གནས། དོན་གྱིས་བྱེ། མཚམས་ཀྱིས་བྱེ། རྙེད་
[213a]
[213a.1]པ་ལ་བྱེ། ཟས་ལ་བྱེ་བ་དེ་ནི་དགེ་འདུན་གཉིས་ཐ་དད་དུ་གྱུར་ལ་དགེ་འདུན་མ་བྱེ་བ་སྟེ། དེ་ནི་དགེ་འདུན་ཐ་དད་ལ་དགེ་འདུན་བྱེ་བ་མ་ཡིན་པའོ། །དགེ་འདུན་བྱེ་ལ་དགེ་འདུན་ཐ་དད་པ་གང་ཞེ་ན། དེ་འདི་ལྟར་དགེ་འདུན་ཡང་བྱེ་བར་གྱུར་ལ་དགེ་འདུན་
[213a.2]གཉིས་ཐ་དད་དུ་གནས། དོན་གྱིས་བྱེ། མཚམས་ཀྱིས་བྱེ། རྙེད་པ་ལ་བྱེ། ཟས་ལ་བྱེ་བ་དེ་ནི་དགེ་འདུན་བྱེ་ལ་དགེ་འདུན་ཐ་དད་དུ་གྱུར་པ་ཡིན་ནོ། །དགེ་འདུན་བྱེ་བ་ཡང་མ་ཡིན་དགེ་འདུན་ཐ་དད་པ་ཡང་མ་ཡིན་པ་གང་ཞེ་ན། རྣམ་པ་འདི་དག་མ་གཏོགས་པའོ། །གང་
[213a.3]དགེ་འདུན་བྱེ་བ་དེ་ཐམས་ཅད་དགེ་འདུན་ཐ་དད་དུ་གནས་པ་ཞེས་བགྱིའམ། གང་དགེ་འདུན་ཐ་དད་པར་གནས་པ་དེ་ཐམས་ཅད་དགེ་འདུན་བྱེ་བ་ཞེས་བགྱི། དགེ་འདུན་བྱེ་ལ་དགེ་འདུན་ཐ་དད་དུ་མི་གནས་པ་ཡང་ཡོད། དགེ་འདུན་ཐ་དད་དུ་གནས་ལ་དགེ་འདུན་མ་བྱེ་བ་ཡང་ཡོད། 
[213a.4]དགེ་འདུན་བྱེ་ལ་དགེ་འདུན་ཐ་དད་པར་གནས་པ་ཡང་ཡོད། དགེ་འདུན་མ་བྱེ་ལ་དགེ་འདུན་ཐ་དད་དུ་མི་གནས་པ་ཡང་ཡོད་དོ། །དགེ་འདུན་བྱེ་ལ་དགེ་འདུན་ཐ་དད་པར་མི་གནས་པ་གང་ཞེ་ན། དེ་འདི་ལྟར་དགེ་འདུན་དེ་དག་བྱེ་བར་གྱུར་ཀྱང་དགེ་འདུན་གཉིས་ཐ་དད་དུ་མི་གནས་
[213a.5]པ་ཡིན་ཏེ། དོན་གྱིས་ཐ་མི་དད། མཚམས་ཀྱིས་ཐ་མི་དད། རྙེད་པས་ཐ་མི་དད། ཟས་ལ་ཐ་མི་དད་པ་དེ་ནི་དགེ་འདུན་བྱེ་ལ་དགེ་འདུན་ཐ་དད་དུ་མི་གནས་པའོ། །དགེ་འདུན་ཐ་དད་པར་གནས་ལ་དགེ་འདུན་མ་བྱེ་བ་གང་ཞེ་ན། དེ་འདི་ལྟར་དགེ་འདུན་གཉིས་ཐ་དད་དུ་གྱུར་
[213a.6]ཏེ། དོན་གྱིས་ཐ་དད། མཚམས་ཀྱིས་ཐ་དད། རྙེད་པས་ཐ་དད། ཟས་ལ་ཐ་དད་པ་དེ་ནི་དགེ་འདུན་གཉིས་ཐ་དད་པར་གནས་ཀྱང་མ་བྱེ་བ་སྟེ། དེ་ནི་དགེ་འདུན་ཐ་དད་པར་གནས་ལ་དགེ་འདུན་མ་བྱེ་བའོ། །དགེ་འདུན་བྱེ་ལ་དགེ་འདུན་ཐ་དད་པར་གནས་པ་གང་ཞེ་ན། དེ་
[213a.7]འདི་ལྟར་དགེ་འདུན་བྱེ་བར་གྱུར། དགེ་འདུན་གཉིས་ཐ་དད་དུ་གནས་པར་གྱུར་ཏེ། དོན་ལ་ཐ་དད། མཚམས་ལ་ཐ་དད། རྙེད་པ་ལ་ཐ་དད། ཟས་ལ་ཐ་དད་པ་དེ་ནི་དགེ་འདུན་བྱེ་ལ་ཐ་དད་པར་གནས་པའོ། །དགེ་འདུན་མ་བྱེ་ལ་དགེ་འདུན་ཐ་དད་དུ་གནས་པའང་མ་ཡིན་
[213b]
[213b.1]པ་གང་ཞེ་ན། དེ་འདི་ལྟར་རྣམ་པ་འདི་དག་མ་གཏོགས་པའོ། །དགེ་འདུན་གྱི་འབྱེད་པ་དེ་དག་ཐམས་ཅད་བསྐལ་པར་མཆིས་པ་ལགས་སམ། གང་བསྐལ་པར་མཆིས་པ་ཐམས་ཅད་དགེ་འདུན་གྱི་དབྱེན་བགྱིས་པ་ལགས་སམ་ཞེས་གསོལ་པ་དང་། དགེ་འདུན་གྱི་དབྱེན་
[213b.2]བྱས་ལ་བསྐལ་པར་མི་གནས་པའང་ཡོད། བསྐལ་པར་གནས་ལ་དགེ་འདུན་གྱི་དབྱེན་ཀྱང་བྱས་ལ་བསྐལ་པར་གནས་པའང་ཡོད། དགེ་འདུན་གྱི་དབྱེན་ཀྱང་མི་བྱེད་ལ་བསྐལ་པར་གནས་པ་ཡང་མ་ཡིན་པ་ཡོད་དོ། །དགེ་འདུན་གྱི་དབྱེན་བྱས་ལ་བསྐལ་པར་མི་གནས་པ་
[213b.3]གང་ཞེ་ན། གང་གིས་ཆོས་བཞིན་དུ་འདུ་ཤེས་པས་དགེ་འདུན་ཕྱེ་བར་གྱུར་པ་དེ་ནི་དགེ་འདུན་ཕྱེ་ལ་བསྐལ་པར་མི་གནས་པའོ། །བསྐལ་པར་གནས་ལ་དགེ་འདུན་མ་ཕྱེ་བ་གང་ཞེ་ན། ཀླུའི་རྒྱལ་པོ་ཤུགས་ལྡན་དང་། ཀླུའི་རྒྱལ་པོ་ཤིན་ཏུ་གནས་པ་དང་། ཀླུའི་རྒྱལ་པོ་
[213b.4]ཡིད་དུ་འོང་བ་དང་། ཀླུའི་རྒྱལ་པོ་དགའ་བོ་དང་། བསྙེན་དགའ་བོ་དང་། ལ་བ་ཅན་དང་། རྟ་བཟངས་དང་། གཤིན་རྗེའི་རྒྱལ་པོ་དང་། ཚངས་རིས་ཀྱི་ལྷ་དང་། འདི་དག་ནི་བསྐལ་པར་གནས་པ་སྟེ། དགེ་འདུན་གྱི་དབྱེན་མ་བྱས་སོ། །དགེ་འདུན་འབྱེད་པའང་ཡིན་
[213b.5]ལ་བསྐལ་པར་གནས་པ་གང་ཞེ་ན། ལྷས་བྱིན་ཏེ། འདི་ནི་དགེ་འདུན་འབྱེད་པ་ཡང་ཡིན་ལ་བསྐལ་པར་གནས་པ་ཡང་ཡིན་ནོ། །དགེ་འདུན་འབྱེད་པ་ཡང་མ་ཡིན་ལ་བསྐལ་པར་གནས་པ་ཡང་མ་ཡིན་པ་གང་ཞེ་ན། རྣམ་པ་འདི་དག་མ་གཏོགས་པའོ། །གང་ཅུང་
[213b.6]ཟད་དགེ་འདུན་གྱི་དབྱེན་བགྱིས་པ་དེ་ཐམས་ཅད་བསྐལ་པར་གནས་པའི་ཁ་ན་མ་ཐོ་བར་འགྱུར་རམ། གང་བསྐལ་པར་གནས་པའི་ཁ་ན་མ་ཐོ་བར་འགྱུར་བ་དེ་ཐམས་ཅད་དགེ་འདུན་གྱི་དབྱེན་བགྱིས་ལགས་སམ། དགེ་འདུན་གྱི་དབྱེན་བྱས་ལ་བསྐལ་པར་གནས་པའི་
[213b.7]ཁ་ན་མ་ཐོ་བར་མི་འགྱུར་བ་ཡང་ཡོད། བསྐལ་པར་གནས་པའི་ཁ་ན་མ་ཐོ་བར་འགྱུར་ལ་དགེ་འདུན་གྱི་དབྱེན་མ་བྱས་པ་ཡང་ཡོད། དགེ་འདུན་ཡང་འབྱེད་ལ་བསྐལ་པར་གནས་པའི་ཁ་ན་མ་ཐོ་བར་འགྱུར་བ་ཡང་ཡོད། དགེ་འདུན་ཡང་མ་ཕྱེ་ལ་བསྐལ་པར་
[214a]
[214a.1]གནས་པའི་ཁ་ན་མ་ཐོ་བར་མི་འགྱུར་བ་ཡང་ཡོད་དོ། །དགེ་འདུན་ཕྱེ་ལ་བསྐལ་པར་གནས་པའི་ཁ་ན་མ་ཐོ་བར་མི་འགྱུར་བ་གང་ཞེ་ན། གང་གིས་ཆོས་བཞིན་དུ་འདུ་ཤེས་པས་དགེ་འདུན་ཕྱེ་བར་གྱུར་པ་འདི་ནི་དགེ་འདུན་ཕྱེ་བ་ཡིན་ལ་བསྐལ་པར་གནས་
[214a.2]པའི་ཁ་ན་མ་ཐོ་བར་མི་འགྱུར་བའོ། །བསྐལ་པར་གནས་པའི་ཁ་ན་མ་ཐོ་བར་འགྱུར་ལ་དགེ་འདུན་མ་ཕྱེ་བ་གང་ཞེ་ན། ཀླུའི་རྒྱལ་པོ་ཤུགས་ལྡན་དང་། ཀླུའི་རྒྱལ་པོ་ཤིན་ཏུ་གནས་པ་དང་། ཀླུའི་རྒྱལ་པོ་ཡིད་དུ་འོང་བ་དང་། ཀླུའི་རྒྱལ་པོ་དགའ་བོ་དང་། ཀླུའི་རྒྱལ་པོ་
[214a.3]བསྙེན་དགའ་བོ་དང་། ཀླུའི་རྒྱལ་པོ་ལ་བ་ཅན་དང་། ཀླུའི་རྒྱལ་པོ་རྟ་བཟངས་དང་། གཤིན་རྗེའི་རྒྱལ་པོ་དང་། ཚངས་རིས་ཀྱི་ལྷ་དང་། འདི་དག་ནི་བསྐལ་པར་གནས་པའི་ཁ་ན་མ་ཐོ་བར་འགྱུར་ལ་དགེ་འདུན་མ་ཕྱེ་བའོ། །དགེ་འདུན་ཡང་འབྱེད་ལ་བསྐལ་པར་གནས་
[214a.4]པའི་ཁ་ན་མ་ཐོ་བར་འགྱུར་བ་ནི་ལྷས་བྱིན་ཏེ། འདིས་དགེ་འདུན་ཡང་ཕྱེ་ལ་བསྐལ་པར་གནས་པའི་ཁ་ན་མ་ཐོ་བར་ཡང་འགྱུར་རོ། །དགེ་འདུན་འབྱེད་པ་ཡང་མ་ཡིན་ལ་བསྐལ་པར་གནས་པའི་ཁ་ན་མ་ཐོ་བར་ཡང་མི་འགྱུར་བ་གང་ཞེ་ན། རྣམ་པ་འདི་རྣམས་མ་
[214a.5]གཏོགས་སོ། །གང་གིས་དགེ་འདུན་ཕྱེ་བ་དེ་ཐམས་ཅད་ལོག་པར་ངེས་པ་ལགས་སམ། ལོག་པར་ངེས་པ་དེ་ཐམས་ཅད་དགེ་འདུན་འབྱེད་པ་ལགས་སམ། གསུངས་པ། དགེ་འདུན་འབྱེད་པར་བྱེད་ལ་ལོག་པར་མ་ངེས་པའང་ཡོད། ལོག་པར་ངེས་པ་དགེ་འདུན་
[214a.6]མི་འབྱེད་པ་ཡང་ཡོད། དགེ་འདུན་འབྱེད་ལ་ལོག་པར་ངེས་པ་ཡང་ཡོད། དགེ་འདུན་ཡང་མི་འབྱེད་ལ་ལོག་པར་མ་ངེས་པ་ཡང་ཡོད་དོ། །དགེ་འདུན་འབྱེད་ལ་ལོག་པར་མ་ངེས་པ་གང་ཞེ་ན། གང་གིས་ཆོས་བཞིན་དུ་འདུ་ཤེས་བཞིན་དགེ་འདུན་ཕྱེ་བར་གྱུར་པ་དེ་ནི་
[214a.7]དགེ་འདུན་འབྱེད་པར་བགྱིད་ལ་ལོག་པར་མ་ངེས་པའོ། །ལོག་པར་ངེས་ལ་དགེ་འདུན་མི་འབྱེད་པ་གང་ཞེ་ན། ཕ་གསོད་པ་དང་། མ་གསོད་པ་དང་། དགྲ་བཅོམ་པ་གསོད་པ་དང་། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དེ་དག་ནི་ལོག་པར་
[214b]
[214b.1]ངེས་ལ་དགེ་འདུན་གྱི་དབྱེན་མི་བྱེད་པའོ། །དགེ་འདུན་གྱི་དབྱེན་ཡང་བྱས་ལ་ལོག་པར་ཡང་ངེས་པ་གང་ཞེ་ན། ལྷས་བྱིན་ཡིན་ཏེ། དགེ་འདུན་ཡང་ཕྱེ་ལ་ལོག་པར་ཡང་ངེས་པའོ། །དགེ་འདུན་ཕྱེ་བ་ཡང་མ་ཡིན་ལ་ལོག་པར་མ་ངེས་པ་གང་ཞེ་ན། དེ་རྣམས་མ་གཏོགས་
[214b.2]པའོ། །གང་དགེ་འདུན་གྱི་དབྱེན་བྱེད་པ་དེ་ཐམས་ཅད་མི་མཁས་པ་ལགས་ལ་མི་མཁས་པས་སྨྲ་བ་ཡང་ལགས་སམ། གང་མི་མཁས་ལ་མི་མཁས་པར་སྨྲ་བ་དེ་ཐམས་ཅད་དགེ་འདུན་གྱི་དབྱེན་བགྱིད་པ་ལགས་སམ། གསུངས་པ། དགེ་འདུན་གྱི་དབྱེན་བྱེད་ལ་མི་མཁས་
[214b.3]པ་མ་ཡིན་ལ་མི་མཁས་པར་སྨྲ་བ་མ་ཡིན་པ་ཡང་ཡོད། མི་མཁས་ལ་མི་མཁས་པར་སྨྲ་ཞིང་དགེ་འདུན་གྱི་དབྱེན་དུ་མི་འགྱུར་བ་ཡང་ཡོད། དགེ་འདུན་གྱི་དབྱེན་ཡང་བྱས་ཤིང་མི་མཁས་ལ་མི་མཁས་པར་སྨྲ་བ་ཡང་ཡོད། དགེ་འདུན་གྱི་དབྱེན་ཡང་མ་བྱས་ལ་མི་མཁས་པ་
[214b.4]ཡང་མ་ཡིན་མི་མཁས་པར་སྨྲ་བ་མ་ཡིན་པ་ཡང་ཡོད་དོ། །དགེ་འདུན་གྱི་དབྱེན་བྱས་ལ་མི་མཁས་པ་ཡང་མ་ཡིན་མི་མཁས་པར་སྨྲ་བ་ཡང་མ་ཡིན་པ་གང་ཞེ་ན། གང་གིས་ཆོས་བཞིན་དུ་འདུ་ཤེས་བཞིན་དགེ་འདུན་གྱི་དབྱེན་བྱས་པར་གྱུར་ན་དེ་ལྟ་བུ་ནི་དགེ་འདུན་གྱི་དབྱེན་བྱས་ལ་
[214b.5]མི་མཁས་པ་ཡང་མ་ཡིན་མི་མཁས་པར་སྨྲ་བའང་མ་ཡིན་པའོ། །མི་མཁས་ལ་མི་མཁས་པར་སྨྲ་ཡང་དགེ་འདུན་གྱི་དབྱེན་དུ་མི་འགྱུར་བ་གང་ཞེ་ན། སྟོན་པ་དྲུག་པོར་ཡི་དམ་བཅས་པ་སྟེ། དེ་ནི་མི་མཁས་ལ་མི་མཁས་པར་སྨྲས་ཀྱང་དགེ་འདུན་གྱི་དབྱེན་དུ་མི་འགྱུར་བའོ། །དགེ་
[214b.6]འདུན་གྱི་དབྱེན་ཡང་བྱས་ལ་མི་མཁས་ལ་མི་མཁས་པར་སྨྲ་བ་གང་ཞེ་ན། ལྷས་བྱིན་ཡིན་ཏེ། དེ་ནི་དགེ་འདུན་གྱི་དབྱེན་ཡང་བྱས་ལ་མི་མཁས་ལ་མི་མཁས་པར་སྨྲ་བའོ། །དགེ་འདུན་གྱི་དབྱེན་ཡང་མ་བྱས་ལ་མི་མཁས་པའང་མ་ཡིན་མི་མཁས་པར་སྨྲ་བ་ཡང་མ་ཡིན་པ་གང་
[214b.7]ཞེ་ན། དེ་རྣམས་མ་གཏོགས་པའོ། །བཙུན་པ་དགེ་སློང་གིས་དགེ་སློང་གི་དགེ་འདུན་གྱི་དབྱེན་དུ་འགྱུར་རམ། འོན་ཏེ་དགེ་སློང་མའམ། དགེ་སློབ་མའམ། དགེ་ཚུལ་ཕའམ། དགེ་ཚུལ་མས་དགེ་འདུན་གྱི་དབྱེན་དུ་འགྱུར། བཅོམ་ལྡན་འདས་ཀྱིས་བཀའ་སྩལ་པ། 
[215a]
[215a.1]དགེ་སློང་གིས་དགེ་འདུན་གྱི་དབྱེན་དུ་འགྱུར་གྱི། དགེ་སློང་མའམ། དགེ་སློབ་མའམ། དགེ་ཚུལ་ཕ་དང་། དགེ་ཚུལ་མས་དགེ་འདུན་གྱི་དབྱེན་དུ་མི་འགྱུར་རོ། །བཙུན་པ་དགེ་སློང་མས་དགེ་འདུན་མའི་དབྱེན་དུ་འགྱུར་རམ། འོན་ཏེ་དགེ་སློང་ངམ། 
[215a.2]དགེ་སློབ་མའམ། དགེ་ཚུལ་ཕ་དང་། དགེ་ཚུལ་མས་དགེ་སློང་མའི་དགེ་འདུན་གྱི་དབྱེན་དུ་འགྱུར། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་མས་དགེ་འདུན་མའི་དབྱེན་དུ་འགྱུར་གྱི། དགེ་སློང་ངམ། དགེ་སློབ་མའམ། དགེ་ཚུལ་ཕའམ། དགེ་ཚུལ་
[215a.3]མས་དགེ་སློང་མའི་དགེ་འདུན་གྱི་དབྱེན་དུ་མི་འགྱུར་རོ། །བཙུན་པ་དགེ་འདུན་བྱེ་བ་དང་ལྡན་ནམ། དེ་སྟེ་ཁ་ན་མ་ཐོ་བ་དང་ལྡན། བཅོམ་ལྡན་འདས་ཀྱིས་བཀའ་སྩལ་པ། དགེ་འདུན་ལ་ནི་བྱེ་བ་དང་ལྡན། འབྱེད་པའི་གང་ཟག་ལ་ནི་ཁ་ན་མ་ཐོ་བ་དང་ལྡན་ནོ། །དགེ་འདུན་གྱི་
[215a.4]དབྱེན་བགྱིས་ན་ནོངས་པ་ཅིར་འགྱུར། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་སྦོམ་པོར་འགྱུར་རོ། །དགེ་འདུན་ཕྱེ་ན་ནོངས་པ་གང་བཤགས་པར་བགྱི། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་སྦོམ་པོའོ། །གང་ཉེ་བར་ཕྱོགས་པ་དེ་ཐམས་ཅད་མི་གནས་
[215a.5]པའམ། དེ་སྟེ་གང་མི་གནས་པ་དེ་ཐམས་ཅད་ཉེ་བར་ཕྱོགས་པ་ལགས། བཀའ་སྩལ་པ། ཉེ་བར་ཕྱོགས་ལ་མི་གནས་པ་མ་ཡིན་པའང་ཡོད། མི་གནས་ལ་ཉེ་བར་མ་ཕྱོགས་པའང་ཡོད། ཉེ་བར་ཕྱོགས་ལ་མི་གནས་པར་འགྱུར་བ་ཡང་ཡོད། ཉེ་བར་ཡང་མ་ཕྱོགས་ལ་མི་གནས་པའང་
[215a.6]ཡོད་དོ། །ཉེ་བར་ཕྱོགས་ལ་མི་གནས་པ་མ་ཡིན་པ་གང་ཞེ་ན། གང་གིས་དངོས་པོ་ལྔ་ལ་ཉེ་བར་ཕྱོགས་པར་གྱུར་ཅིང་ཉེས་པ་རྣམ་པ་བཞི་པོ་ལས་གང་ཡང་རུང་ཉེས་པ་བྱུང་བར་མ་གྱུར་པ་དེ་ནི་ཉེ་བར་ཕྱོགས་པ་སྟེ། མི་གནས་པར་འགྱུར་བ་མ་ཡིན་ནོ། །མི་གནས་པར་འགྱུར་ལ་ཉེ་བར་
[215a.7]ཕྱོགས་པ་མ་ཡིན་པ་གང་ཞེ་ན། གང་གིས་ཉེས་པ་བཞི་ལས་གང་ཡང་རུང་ཉེས་པ་ནི་བྱུང་བར་གྱུར་གྱིས་དངོས་པོ་ལྔ་ལ་ཁས་བླངས་པར་མ་གྱུར་པ་དེ་ནི་མི་གནས་པ་སྟེ། ཉེ་བར་ཕྱོགས་པ་མ་ཡིན་ནོ། །ཉེ་བར་ཕྱོགས་ལ་མི་གནས་པར་འགྱུར་བ་གང་ཞེ་ན། དངོས་པོ་ལྔ་ཁས་བླངས་
[215b]
[215b.1]པར་གྱུར་ཅིང་ཉེས་པ་བཞི་ལས་གང་ཡང་རུང་། ཉེས་པ་བྱུང་བ་དེ་ནི་ཉེ་བར་ཕྱོགས་ལ་མི་གནས་པར་ཡང་འགྱུར་བའོ། །ཉེ་བར་མ་ཕྱོགས་ལ་མི་གནས་པར་ཡང་མི་འགྱུར་བ་གང་ཞེ་ན། རྣམ་པ་དེ་རྣམས་མ་གཏོགས་པའོ། །གང་མི་གནས་པ་དེ་ཐམས་ཅད་སོ་སོར་གནས་པ་ལགས་
[215b.2]སམ། གང་སོ་སོར་གནས་པ་དེ་ཐམས་ཅད་མི་གནས་པ་ལགས་སམ། གསུངས་པ། མི་གནས་ལ་སོ་སོར་གནས་པ་མ་ཡིན་པ་ཡང་ཡོད། སོ་སོར་གནས་ལ་མི་གནས་པ་མ་ཡིན་པ་ཡང་ཡོད། མི་གནས་པ་ཡང་ཡིན་ལ། སོ་སོར་གནས་པ་ཡང་ཡོད། མི་གནས་པའང་
[215b.3]མ་ཡིན་ལ་སོ་སོར་གནས་པ་མ་ཡིན་པ་ཡང་ཡོད་དོ། །མི་གནས་ལ་སོ་སོར་གནས་པ་མ་ཡིན་པ་གང་ཞེ་ན། དེ་འདི་ལྟར་ཉེས་པ་རྣམ་པ་བཞི་ལས་གང་ཡང་རུང་བྱུང་བར་ནི་གྱུར་གྱི་དགེ་འདུན་གྱིས་མ་མཐོང་བའི་ཕྱིར་སྤངས་པ་དང་། སླར་ལས་མི་བྱེད་པ་དང་། སྡིག་པ་ལ་ལྟ་བ་སླར་མ་
[215b.4]བཏང་བས་སྤངས་པར་མ་གྱུར་པ་དེ་ནི་མི་གནས་པ་སྟེ། སོ་སོར་གནས་པ་ནི་མ་ཡིན་ནོ། །སོ་སོར་གནས་ལ་མི་གནས་པ་མ་ཡིན་པ་གང་ཞེ་ན། དེ་འདི་ལྟར་དགེ་འདུན་གྱིས་མ་མཐོང་བའི་ཕྱིར་སྤངས་པ་དང་། སླར་ལས་མི་བྱེད་པ་དང་། སྡིག་པ་ལ་ལྟ་བ་སླར་མ་བཏང་ནས་སྤངས་པར་
[215b.5]ནི་གྱུར་གྱི་ཉེས་པ་བཞི་ལས་གང་ཡང་རུང་ཉེས་པར་མ་གྱུར་པ་དེ་ནི་སོ་སོར་གནས་ལ་མི་གནས་པ་མ་ཡིན་པའོ། །མི་གནས་པ་ཡང་ཡིན་ལ་སོ་སོར་གནས་པ་གང་ཞེ་ན། ཉེས་པ་བཞི་ལས་གང་ཡང་རུང་ཉེས་པ་ཡང་བྱུང་བར་གྱུར། མ་མཐོང་བའི་ཕྱིར་སྤངས་པ་དང་། སླར་
[215b.6]ལས་མི་བྱེད་པ་དང་། སྡིག་པ་ལ་ལྟ་བ་སླར་མ་བཏང་ནས་སྤངས་པར་ཡང་གྱུར་ལ་ཉེས་པ་བཞི་པོ་ལས་གང་ཡང་རུང་ཉེས་པ་བྱུང་བར་གྱུར་པ་དེ་ནི་མི་གནས་ལ་སོ་སོར་གནས་པའོ། །མི་གནས་པ་ཡང་མ་ཡིན་ལ་སོ་སོར་གནས་པར་ཡང་མི་འགྱུར་བ་གང་ཞེ་ན། དེ་རྣམས་མ་
[215b.7]གཏོགས་པ་སྟེ། དེ་རྣམས་ལ་གཏོགས་པ་ནི་མི་གནས་པ་དང་། སོ་སོར་གནས་པ་མ་ཡིན་པའོ། །གང་གིས་སྤང་བར་བགྱི་བ་དེ་བཀར་བ་ཞེས་ཀྱང་བགྱིའམ། གསུངས་པ། གང་གིས་སྤངས་པ་དེ་བཀར་བའང་དེ་ཉིད་དོ། །ལས་གང་ལགས། དངོས་པོ་གང་ལགས། ཉེས་པ་
[216a]
[216a.1]འབྱིན་པར་བྱེད་པ་ལས་སོ། །མ་བཤགས་པ་ནི་དངོས་པོའོ། །གཏན་པ་ནི་གང་ལགས། གཏན་པ་གདིང་བ་ནི་གང་ལགས། གཏན་པ་དབྱུང་བ་ནི་གང་ལགས། གསུངས་པ། ཨུ་པཱ་ལི་གོས་དེའི་མིང་ནི་གཏན་པ་ཞེས་བྱའོ། །དེར་སེམས་
[216a.2]བསྐྱེད་པ་ནི་གཏན་པ་བཏིང་བའོ། །རྣམ་པ་བརྒྱད་དུ་བསམས་པ་ནི་གཏན་པ་ཕྱུང་བའོ། །དགེ་སློང་མ་ལགས་པར་ནོངས་པ་བྱུང་ལ་དགེ་སློང་དུ་གྱུར་ན་ཚངས་པར་འགྱུར་བ་མཆིས་སམ། དགེ་སློང་གི་ཚེ་ནོངས་པ་བྱུང་ལ་དགེ་སློང་མར་གྱུར་ན་ཚངས་པར་འགྱུར་བ་མཆིས་སམ། བཅོམ་
[216a.3]ལྡན་འདས་ཀྱིས་བཀའ་སྩལ་པ། ཡོད་དེ། ཇི་ལྟར་དགེ་སློང་མ་ཡིན་པ་ན་ཉེས་པ་བྱུང་ལ་དགེ་སློང་དུ་གྱུར་ན་ཚངས་པར་འགྱུར་ཞེ་ན། དེ་འདི་ལྟར་དགེ་སློང་མའི་ཚེ་ཐུན་མོང་མ་ཡིན་པའི་དགེ་འདུན་གྱི་ལྷག་མའི་ཉེས་པ་བྱུང་བ་ལས་དེ་མཚན་འཕོས་ཏེ་མཚན་འཕོས་ནས་དགེ་སློང་ཕའི་ནང་
[216a.4]དུ་འོངས་ན་ཉེས་པ་ཚངས་པ་ཞེས་བྱའོ། །ཇི་ལྟར་ན་དགེ་སློང་གི་ཚེ་ནོངས་པ་བྱུང་ལ་དགེ་སློང་མ་ལགས་པའི་ཚེ་ཚངས་པ་ཞེས་བགྱི། དེ་འདི་ལྟར་དགེ་སློང་གི་ཚེ་མི་འདྲ་བ་དགེ་འདུན་གྱི་ལྷག་མའི་ཉེས་པ་བྱུང་བ་ལས་དེ་མཚན་འཕོས་ཏེ་མཚན་འཕོས་ནས་དགེ་སློང་མར་གྱུར་ན་དེ་ཉེས་པ་
[216a.5]ཚངས་པ་ཞེས་བྱའོ། །མ་འཚལ་བཞིན་དུ་ནོངས་པ་བྱུང་ལ་འཚལ་བཞིན་དུ་ཚངས་པར་འགྱུར་བ་མཆིས་སམ། འཚལ་བཞིན་དུ་ནོངས་པ་བྱུང་ལ་མ་འཚལ་བཞིན་དུ་ཚངས་པར་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དེ་ཇི་ལྟར་མི་ཤེས་བཞིན་
[216a.6]དུ་ཉེས་པ་བྱུང་ལ་ཤེས་བཞིན་ཚངས་པར་འགྱུར་ཞེ་ན། དེ་འདི་ལྟར་དགེ་སློང་གཉིད་ལོག་པ་ལས་བཏེག་སྟེ་མལ་སྟན་ཆེན་པོ་མཐོན་པོ་སྟེང་དུ་བཞག་པའོ། །ཡང་ན་གཉིད་ཀྱིས་ལོག་པ་ལས་བུད་མེད་ཀྱི་མལ་དུ་བཞག་པའོ། །བསྙེན་པར་མ་རྫོགས་པ་ཕྱིར་ཕྱུང་སྟེ་ཉལ་བ་དང་། དེའི་
[216a.7]འོག་ཏུ་བསྙེན་པར་མ་རྫོགས་པ་དེ་སླར་འོངས་ཏེ་འདུག་ནས་བདག་སད་ནས་ཉེས་པ་དེ་ཉིད་ཇི་ལྟར་ཆོས་བཞིན་སླར་བྱེད་པ་དེ་ནི་མི་ཤེས་བཞིན་དུ་ཉེས་པ་བྱུང་སྟེ་ཤེས་ནས་ཚངས་པར་གྱུར་པའོ། །ཤེས་བཞིན་ཉེས་པ་བྱུང་ལ་མི་ཤེས་བཞིན་ཚངས་པར་འགྱུར་བ་གང་ཞེ་ན། དེ་འདི་ལྟར་དགེ་
[216b]
[216b.1]སློང་དགེ་འདུན་གྱི་ལྷག་མའི་ཉེས་པ་བྱུང་སྟེ། དེ་དབྱུང་བར་ལས་ཀྱི་ཚིག་རྣམས་བྱེད་དེ་གསོལ་པ་བྱས་པ་དང་། དེ་གཉིད་ཀྱིས་ལོག་ནས་ལས་ཀྱི་ཚིག་གསུམ་མཇུག་ཏུ་ཕྱིན་པ་དང་། ལངས་པ་དེ་ལྟ་བུ་ནི་ཤེས་བཞིན་ཉེས་པ་བྱུང་ལ་མི་ཤེས་བཞིན་ཚངས་པར་འགྱུར་བའོ། །གཉིད་
[216b.2]ལོག་པའི་ཚེ་ནོངས་པ་བྱུང་ལ་སད་པའི་ཚེ་ཚངས་པར་འགྱུར་བ་མཆིས་སམ། སད་པའི་ཚེ་ནོངས་པ་བྱུང་ལ་གཉིད་ལོག་པའི་ཚེ་ཚངས་པར་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། གཉིད་ལོག་པའི་ཚེ་ཉེས་པ་བྱུང་ལ་སད་པའི་ཚེ་ཚངས་པར་འགྱུར་
[216b.3]བ་གང་ཞེ་ན། དེ་འདི་ལྟར་དགེ་སློང་གཉིད་ཀྱིས་ལོག་པ་ལས་མལ་སྟན་མཐོན་པོ་མལ་སྟན་ཆེན་པོའི་དྲུང་དུ་བཏེག་སྟེ་བཞག་པ་དང་། ཡང་གཉིད་ཀྱིས་ལོག་པ་ལས་བུད་མེད་ཀྱི་མལ་དུ་བཞག་པ་དང་། བསྙེན་པར་མ་རྫོགས་པ་ཕྱིར་ཕྱུང་སྟེ། ཉལ་བའི་འོག་ཏུ་བསྙེན་པར་མ་རྫོགས་
[216b.4]པ་དེ་སླར་འོངས་ཏེ་འདུག་ནས་བདག་སད་ནས་ཉེས་པ་འདི་ཉིད་ཇི་ལྟར་ཆོས་བཞིན་སླར་བྱེད་པ་དེ་ནི་གཉིད་ལོག་བཞིན་ཉེས་པ་བྱུང་ལ་སད་ནས་ཚངས་པར་གྱུར་པའོ། །སད་བཞིན་དུ་ཉེས་པ་བྱུང་ལ་གཉིད་ལོག་བཞིན་ཚངས་པར་འགྱུར་བ་གང་ཞེ་ན། འདི་ལྟར་དགེ་སློང་དགེ་འདུན་གྱི་
[216b.5]ལྷག་མའི་ཉེས་པ་བྱུང་སྟེ། དེ་དབྱུང་བར་ལས་ཀྱི་ཚིག་རྣམས་བྱེད་དེ་གསོལ་བ་བྱས་པ་དང་། དེ་གཉིད་ཀྱིས་ལོག་ནས་ལས་ཀྱི་ཚིག་གསུམ་མཇུག་ཏུ་ཕྱིན་པ་དང་། ལངས་པ་དེ་ལྟ་བུ་ནི་སད་བཞིན་ཉེས་པ་བྱུང་ལ་གཉིད་ལོག་བཞིན་ཚངས་པར་གྱུར་པའོ། །དགེ་སློང་གིས་
[216b.6]གཅིག་སྨྲས་པ་མཇུག་ཏུ་ཕྱིན་ན་དེས་ཕས་ཕམ་པ་གསུམ་འབྱུང་བར་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དེ་འདི་ལྟར་དགེ་སློང་གིས་དགེ་སློང་མ་དང་ལྷན་ཅིག་ཏུ་འདི་སྐད་དུ་གང་གི་ཚེ་ང་མཐོང་བ་ན་ཁྱིམ་བདག་འདི་ཞེས་བྱ་བ་ལས་རྫས་རིན་ཐང་
[216b.7]ཆེ་བ་ཞིག་མ་བྱིན་པར་བླངས་པ་དང་། མི་འཚོ་བ་དང་ཕྲལ་བ་དང་། ངས་དགྲ་བཅོམ་པ་ཡང་ཐོབ་པར་ཡང་ཁྱོད་ཀྱིས་ཤེས་པར་གྱིས་ཤིག །དེ་ཐམས་ཅད་དགེ་སློང་མས་ཚིག་རྫོགས་པར་སྨྲས་ནའོ། །དགེ་སློང་གིས་གཅིག་སྨྲས་པ་མཇུག་ཏུ་ཕྱིན་ན་དེས་ཕས་ཕམ་པ་བཞི་འབྱུང་
[217a]
[217a.1]བར་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། འདི་ལྟར་དགེ་སློང་ཞིག་དགེ་སློང་མ་དང་ལྷན་ཅིག་འདི་སྐད་དུ་གང་གི་ཚེ་ཁྱོད་ཁོ་བོ་མཐོང་བ་ན་ཁྱིམ་བདག་འདི་ཞེས་བྱ་བ་ལས་རྫས་ཤིག་མ་བྱིན་པར་བླངས། མི་འཚོ་བ་དང་བྲལ་བ་
[217a.2]དང་། འདི་ཞེས་བགྱི་བའི་རྫས་ཕྲོགས་པ་དང་། ཁོ་བོས་དགྲ་བཅོམ་པ་ཐོབ་པ་དེ་ལྟར་ཤེས་པར་བྱའོ་ཞེས་འཐམས་པའོ། །དགེ་སློང་གནས་གཅིག་ན་མཆིས་བཞིན་དུ་ནོངས་པའི་ཕུང་པོ་ལྔ་འབྱུང་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། སྟོན་པའི་ཆོས་
[217a.3]གོས་ཀྱི་ཚད་ཙམ་སྤྱད་ན་ཉེས་བྱས་སུ་འགྱུར། བསླབ་པའི་སྡོམ་པ་བཅས་པའི་གྲོང་ནས་རང་གི་ལག་གིས་བཟའ་བ་དང་བཅའ་བ་བླངས་ན་སོ་སོར་བཤགས་པར་འགྱུར་རོ། །བུད་མེད་ལ་ཚིག་ལྔ་དྲུག་ལས་ལྷག་པར་ཆོས་བསྟན་ན་ལྟུང་བའོ། །བུད་མེད་ལ་གནས་ངན་ལེན་གྱི་ཚིག་སྨྲས་ན་
[217a.4]དགེ་འདུན་གྱི་ལྷག་མར་འགྱུར་རོ། །བུད་མེད་ལ་ཀུན་ཏུ་མེད་བཞིན་དུ་མི་ལས་བླ་མར་གྱུར་པའི་ཆོས་བདག་ཉིད་ཀྱིས་སྨྲས་ན་ཕས་ཕམ་པར་འགྱུར་རོ། །དགེ་སློང་སྦྱར་བ་གཅིག་གིས་ནོངས་པ་བརྒྱ་འམ་སྟོང་ངམ་དེ་བས་ཀྱང་མང་དུ་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་
[217a.5]སྩལ་པ། ཡོད་དེ་འདི་ལྟར་དགེ་སློང་ཞིག་འཚིག་ཁྲོས་ཚིག་པ་ཟོས་ཏེ་ཡིད་འཁྲུགས་ནས་སྐྱེ་བོ་མང་པོ་འདུས་ཤིང་འཁོད་པ་ལ་སྲན་མ་སྤར་བ་གང་ངམ་ཕྱེ་སྤར་བ་གང་ཡང་རུང་དེས་གཏོར་ན་དེས་ཇི་སྙེད་ཕོག་པ་དེ་སྙེད་ཀྱི་ཉེས་པར་འགྱུར་རོ། །དགེ་སློང་ཞིག་གིས་རྫས་རིན་ཐང་ཆེ་བ་
[217a.6]ཞིག་གནས་ནས་གནས་སུ་བསྐྱོད་ཀྱང་ཕས་ཕམ་པར་མི་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། མི་མ་ཡིན་པའི་རྫས་རིན་ཐང་ཆེ་བའམ་དེ་སྟེ་མཱ་ཥ་ལྔར་མི་ཆོག་པའོ། །དགེ་སློང་གིས་མཱ་ཥ་གསུམ་བརྐུས་ན་ཕས་ཕམ་པར་འགྱུར་བ་
[217a.7]མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། མཱ་ཥ་རིན་ཐང་ཆེ་བར་གྱུར་པའོ། །དགེ་སློང་གིས་མཱ་ཥ་ལྔ་བརྐུས་ཀྱང་ཕས་ཕམ་པར་མི་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། ཀཱར་ཥཱ་པ་ཎ་རིན་ཐང་ཆུང་བར་གྱུར་
[217b]
[217b.1]པའོ། །ཆུང་ངུ་ཞིག་མ་བྱིན་པར་བླངས་པས་ནོངས་པར་འགྱུར་བ་དང་། ཆུང་ངུ་དེ་ཉིད་མ་བྱིན་པར་བླངས་པས་ནོངས་པར་མི་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། ཤོག་བལ་ལས་ཆུང་ངུ་བླངས་ན་ཉེས་པར་འགྱུར། བལ་ནག་པོ་
[217b.2]ལས་ཆུང་ངུ་བླངས་ན་ཉེས་པར་མི་འགྱུར་རོ། །མཉམ་པར་འགྱུར་བ་ལས་ལྷག་པར་བགྱིས་ཀྱང་ནོངས་པར་འགྱུར་བ་དང་། མཉམ་པར་བགྱིས་པ་ལས་ལྷག་པར་བགྱིས་ཀྱང་ནོངས་པར་མི་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། ནག་
[217b.3]པོ་མཉམ་པར་བྱ་བ་ལས་ལྷག་པར་བགྱིས་ན་ཉེས་པར་འགྱུར། ཤོག་བལ་མཉམ་པར་བྱས་པ་ལས་ལྷག་པར་བྱས་པ་ལ་ཉེས་པར་མི་འགྱུར་རོ། །བགྱི་བ་ལས་མ་བགྱིས་ཏེ་ནོངས་པར་འགྱུར་བ་དང་། བགྱིས་ཏེ་ནོངས་པར་མི་འགྱུར་བ་མཆིས་སམ། བཅོམ་ལྡན་འདས་ཀྱིས་
[217b.4]བཀའ་སྩལ་པ། ཡོད་དེ། གོས་སར་པ་རྙེད་པའི་དགེ་སློང་གི་ཁ་དོག་བསྒྱུར་བ་གསུམ་ལས་གང་ཡང་རུང་ཁ་དོག་བསྒྱུར་བ་མ་བྱས་པས་ཉེས་པའོ། །དེ་ལྟར་བྱས་ན་ཉེས་པ་མེད་པའོ། །ཚད་བཞིན་བགྱིས་ན་ནོངས་པར་འགྱུར་བ་དང་། ཚད་བཞིན་བགྱིས་ན་ནོངས་པར་མི་འགྱུར་
[217b.5]བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དེ་བཞིན་གཤེགས་པའི་ཆོས་གོས་ཀྱི་ཚད་དུ་བགྱིས་ན་ཉེས་པར་འགྱུར་རོ། །དཀྱིལ་འཁོར་གྱི་ཚད་དུ་བྱས་ན་ཉེས་པར་མི་འགྱུར་རོ། །དངོས་པོ་གང་གིས་བསམ་གཏན་དང་པོ་ལ་སྙོམས་པར་ཞུགས་ན་དགེ་འདུན་
[217b.6]གྱི་ལྷག་མར་འགྱུར་བའི་དངོས་པོ་དེ་ཉིད་ཀྱིས་བསམ་གཏན་གཉིས་པ་དང་། གསུམ་པ་དང་། བཞི་པ་ལ་སྙོམས་པར་ཞུགས་ན་དགེ་འདུན་གྱི་ལྷག་མར་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། འདི་ལྟར་དགེ་སློང་དེས་བསམ་གཏན་དང་པོ་ལ་
[217b.7]སྙོམས་པར་འཇུག་པ་ན་བདག་གིས་ཁང་པ་རྩིགས་ཤིག་ཅེས་བསྒོ་ནས། དེ་སྐད་བསྒོ་མ་ཐག་ཏུ་བསམ་གཏན་དང་པོ་ལ་སྙོམས་པར་ཞུགས་ཏེ། དེ་བསམ་གཏན་དང་པོ་ལ་སྙོམས་པར་ཞུགས་པའི་ཚེ་ཁང་པ་ཡང་ཟིན་པར་གྱུར་ན་དེ་ལ་དགེ་འདུན་གྱི་ལྷག་མར་འགྱུར་རོ། །དེའི་
[218a]
[218a.1]དངོས་པོ་དེ་ཉིད་ཀྱི་ཕྱིར་བསམ་གཏན་གཉིས་པ་དང་། གསུམ་པ་དང་། བཞི་པ་ལ་སྙོམས་པར་འཇུག་པ་ན་དེས་ངའི་ཁང་པ་རྩིགས་ཤིག་ཅེས་བསྒོ་སྟེ། བསྒོ་མ་ཐག་ཏུ་བསམ་གཏན་གཉིས་པ་དང་། གསུམ་པ་དང་། བཞི་པ་ལ་སྙོམས་པར་ཞུགས་པ་དང་
[218a.2]ཁང་པ་ཡང་ཟིན་པར་གྱུར་ན་དགེ་འདུན་གྱི་ལྷག་མར་འགྱུར་རོ། །དགེ་སློང་གིས་གང་ན་ཡང་ནོངས་པ་མ་བགྱིས་ལ་ཆུང་ངུ་ན་ཉེས་བྱས་ཙམ་ཡང་མ་བགྱིས་ན་དགེ་སློང་དུ་མི་རུང་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། མཚན་འཕོས་པར་གྱུར་པའོ། །དགེ་
[218a.3]སློང་མས་གང་ན་ཡང་ནོངས་པ་མ་བགྱིས་ལ་ཆུང་ངུ་ན་སྨད་གཡོགས་རྐེད་པ་ལས་བརླབས་ཏེ་བགོ་བ་ཙམ་ཡང་མ་བགྱིས་པར་དགེ་སློང་མས་མི་རུང་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། མཚན་འཕོས་པའོ། །དགེ་སློང་གཙུག་ལག་ཁང་གི་ནང་དུ་
[218a.4]ཞུགས་ལ་དེ་ཉིད་ཀྱི་ནང་ན་ཆོས་གོས་འདུག་བཞིན་དབྱར་ཞིག་པ། ཞེས་ཀྱང་བགྱི། ཆོས་གོས་དང་བྲལ་བ་ཞེས་ཀྱང་བགྱི། ཡི་དམ་ལས་འདས་པ་དང་བཅས་པར་ཡང་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དེ་འདི་ལྟར་དགེ་སློང་དབྱར་ཚུལ་དུ་
[218a.5]ཞུགས་པ་ལས་ཐ་མའི་བདུན་པོ་ལ་བབ་སྟེ། བྱིན་གྱིས་མ་བརླབས་པར་ཆོས་གོས་ཀྱང་ཁྲིའམ་ཁྲིའུའམ། གདང་ལ་བཞག་ནས་སྟེང་གི་ནམ་མཁའ་ལ་འདུག་བཞིན་དུ་སྐྱ་རེངས་ཤར་ན་དེ་དབྱར་ཞིག་པ་ཞེས་ཀྱང་བྱ། ཆོས་གོས་དང་བྲལ་བ་ཞེས་ཀྱང་བྱ། ཡི་དམ་ལས་འགལ་
[218a.6]བས་འདས་པ་དང་བཅས་པ་ཞེས་ཀྱང་བྱའོ། །དགེ་སློང་གཅིག་པུ་གཙུག་ལག་ཁང་གི་ནང་དུ་ཞུགས་ན་ཕས་ཕམ་པར་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། མི་ཚངས་པར་སྤྱོད་པ་སྟེ། གང་ཞེ་ན། མཚན་རིངས་དང་། རྒྱབ་མཉེན་ནོ། །མ་
[218a.7]བྱིན་པ་ལེན་པ་དང་། སྲོག་གཅོད་པ་གང་ཞེ་ན། དགེ་སློང་དེས་ཐབས་སྦྱར་ཏེ་ནང་དུ་ཞུགས་པ་དང་། དེས་བརྐུས་པར་ཡང་གྱུར། སྲོག་གཅོད་པར་ཡང་གྱུར་པའོ། །རྫུན་དུ་སྨྲ་བའི་རྒྱུ་གང་ཞེ་ན། དེ་འདི་ལྟར་ང་ནི་དགྲ་བཅོམ་པའོ། །ང་ནི་སངས་རྒྱས་སོ་ཞེས་ཟེར་བའོ། །
[218b]
[218b.1]དགེ་སློང་གིས་དགེ་སློང་གི་འཚོ་བ་དང་ཕྲལ་ན་ཕ་ཡང་མ་ལགས། དགྲ་བཅོམ་པ་ཡང་མ་ལགས་བཞིན་ཕས་ཕམ་པར་ཡང་འགྱུར་ལ་དེ་མཚམས་མེད་པའི་ལས་སུ་ཡང་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དེ་འདི་ལྟར་དགེ་སློང་དེའི་
[218b.2]མ་རབ་ཏུ་བྱུང་སྟེ་བསྙེན་པར་རྫོགས་པར་གྱུར་པ་ལས་མཚན་འཕོས་ཏེ་མཚན་འཕོས་པར་གྱུར་པ་ལས་སྲོག་གཅོད་ན་ཕས་ཕམ་པ་ཡིན་ལ་དེ་མཚམས་མེད་པའི་ལས་ཀྱིས་ཀྱང་རེག་པར་འགྱུར་རོ། །དགེ་སློང་མས་དགེ་སློང་མའི་འཚོ་བ་དང་ཕྲལ་ན་མ་ཡང་མ་ལགས། དགྲ་བཅོམ་པ་
[218b.3]ཡང་མ་ལགས་ན་ཕས་ཕམ་པར་འགྱུར་ཞིང་དེ་མཚམས་མེད་པའི་ལས་སུ་ཡང་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དགེ་སློང་མ་དེའི་ཕ་རབ་ཏུ་བྱུང་ཞིང་བསྙེན་པར་རྫོགས་པར་གྱུར་པ་དེའི་མཚན་འཕོས་ཏེ། མཚན་འཕོས་ནས་དེའི་འཚོ་བ་
[218b.4]དང་ཕྲལ་ན་ཕས་ཕམ་པ་ཡང་ཡིན་ལ་དེ་མཚམས་མེད་པའི་ལས་སུ་ཡང་འགྱུར་རོ། །གཞན་གྱིས་སྨྲས་ལ་དེས་སྨྲས་པའི་རྐྱེན་གྱིས་གཞན་ལ་ཕས་ཕམ་པར་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དེ་འདི་ལྟར་དགེ་སློང་མས་དགེ་སློང་
[218b.5]འདུས་པ་དགེ་འདུན་གྱིས་མ་བཅིངས་པའི་ཕྱིར་དེའི་རྗེས་སུ་ཕྱོགས་ཏེ། དེ་ཡང་དགེ་འདུན་གྱི་དབུས་སུ་ལན་གསུམ་གྱི་བར་དུ་བསྒོ་ཡང་མི་གཏོང་བ་དེ་ནི་ཕས་ཕམ་པར་འགྱུར་རོ། །གཞན་གྱིས་སྨྲས་ན་དེས་སྨྲས་པའི་རྐྱེན་གྱིས་གཞན་ལ་དགེ་འདུན་གྱི་ལྷག་མར་འགྱུར་བ་མཆིས་སམ། 
[218b.6]བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དེ་འདི་ལྟར་གང་གིས་དགེ་འདུན་གྱི་དབྱེན་བྱས་པ་དང་། དེའི་རྗེས་སུ་ཕྱོགས་པ་དང་། བཀའ་བློ་མི་བདེ་བའི་ཚིག་དགེ་འདུན་གྱི་ནང་དུ་ལན་གསུམ་གྱི་བར་དུ་བསྒོ་ཡང་སླར་མི་གཏོང་བ་ནི་དགེ་འདུན་གྱི་ལྷག་མར་འགྱུར་རོ། །གཞན་
[218b.7]གྱིས་སྨྲས་ན་དེའི་རྐྱེན་གྱིས་གཞན་ལ་ནོངས་པར་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དེ་འདི་ལྟར་དགེ་སློང་གང་གིས་སྡིག་པ་ལ་ལྟ་བ་བཟུང་། རབ་ཏུ་བཟུང་ནས་སླར་མི་གཏོང་བ་དེ་དགེ་འདུན་གྱི་ནང་དུ་ལན་གསུམ་གྱི་བར་དུ་བསྒོ་ཡང་སླར་མི་
[219a]
[219a.1]གཏོང་བ་ནི་ལྟུང་བར་འགྱུར་རོ། །གཞན་གྱིས་སྨྲས་ན་སྨྲས་པ་དེའི་རྐྱེན་གྱིས་གཞན་ལ་སླར་བཤགས་པར་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དེ་འདི་ལྟར་དགེ་སློང་གང་གིས་གྲོང་དུ་མགྲོན་དུ་བོས་ཏེ་ཟས་ཟ་བའི་ཚེ་དེ་ན་
[219a.2]ཡང་དགེ་སློང་མ་ཞིག་བསྒོ་ཞིང་འདུག་སྟེ། འདི་ལ་འབྲས་བྱིན། འདི་ལ་སྲན་ཚོད་བྱིན། འདི་ལ་ཡང་བྱིན་ཞེས་ཟེར་བ་དེ་ལ་མ་བསྒོ་བར་ཟོས་ན་སླར་བཤགས་པར་འགྱུར་རོ། །གཞན་གྱིས་སྨྲས་ལ་དེའི་རྐྱེན་གྱིས་གཞན་ལ་ནོངས་པ་བགྱིས་སུ་འགྱུར་བ་མཆིས་སམ། བཅོམ་ལྡན་
[219a.3]འདས་ཀྱིས་བཀའ་སྩལ་པ། ཡོད་དེ། དེ་འདི་ལྟར་དགེ་སློང་གང་གིས་སོ་སོར་ཐར་པའི་མདོ་ཀློག་པའི་ཚེ་དགེ་འདུན་གྱི་ནང་དུ་ལན་གསུམ་གྱི་བར་དུ་བསྒྲགས་ཀྱང་ཉེས་པ་དྲན་བཞིན་དུ་སླར་མི་འཆགས་པ་ནི་ཉེས་བྱས་སུ་འགྱུར་རོ། །བཙུན་པ་བཅོམ་ལྡན་འདས་ཀྱིས་དགེ་སློང་མས་
[219a.4]བསླབ་པ་ཕུལ་ནས་སླར་དགེ་སློང་མའི་དངོས་པོར་བསྙེན་པར་རྫོགས་སུ་མི་རུང་སྟེ། དགེ་སློང་མ་གང་དག་གིས་སླར་རབ་ཏུ་ཕྱུང་ངམ་བསྙེན་པར་རྫོགས་པར་བྱས་ན་དེ་དག་ཉེས་པ་དང་བཅས་སོ་ཞེས་གསུངས་ན། དགེ་སློང་མས་བསླབ་པ་ཕུལ་ཏེ་བབས་པ་ལས་དེ་དེ་དག་གིས་རབ་ཏུ་
[219a.5]བྱུང་ཞིང་བསྙེན་པར་རྫོགས་པར་བགྱིས་ན་བསྙེན་པར་རྫོགས་པ་ཡང་ལགས་ལ། དེ་དག་ལ་ཡང་ནོངས་པར་མི་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དེ་འདི་ལྟར་དགེ་སློང་མ་དེ་བསླབ་པ་ཕུལ་ཏེ་བབས་པ་ལས་དེའི་མཚན་འཕོས་ཏེ་མཚན་འཕོས་
[219a.6]པར་གྱུར་པ་དེ་རབ་ཏུ་ཕྱུང་ཞིང་བསྙེན་པར་རྫོགས་པར་བྱས་ན་ཉེས་པར་མི་འགྱུར་རོ། །བཙུན་པ་བཅོམ་ལྡན་འདས་ཀྱིས་སྔར་འཁྲུགས་པ་དེ་རབ་ཏུ་མ་དབྱུང་ཤིག །བསྙེན་པར་རྫོགས་པར་མ་བྱེད་ཅིག་ཅེས་གསུངས་ན། སྔར་འཁྲུགས་པ་དེ་རབ་ཏུ་ཕྱུང་ལ་བསྙེན་པར་རྫོགས་པར་བགྱིས་ཀྱང་
[219a.7]བསྙེན་པར་རྫོགས་པར་ཡང་འགྱུར་ལ། ནོངས་པར་ཡང་མི་འགྱུར་བ་མཆིས་སམ། ཡོད་དེ། དེ་འདི་ལྟར་དགེ་སློང་མ་ཐུན་མོང་མ་ཡིན་པའི་ཕས་ཕམ་པའི་ཉེས་པ་བྱུང་ལ་དེས་བསླབ་པ་ཕུལ་ནས་བབས་པ་དང་དེའི་མཚན་འཕོས་ཏེ་མཚན་འཕོས་ནས་སྐྱེས་པར་གྱུར་པ་དེ་རབ་ཏུ་ཕྱུང་ཞིང་བསྙེན་པར་
[219b]
[219b.1]རྫོགས་པར་བྱས་ཀྱང་ཉེས་པར་མི་འགྱུར་རོ། །ལས་རྣམ་པ་དུས་ན་ཐམས་ཅད་འདུས་པར་འགྱུར། བཅོམ་ལྡན་འདས་ཀྱིས་བཀའ་སྩལ་པ། རྣམ་པ་གསུམ་སྟེ། གསོལ་བ་དང་། གསོལ་བ་དང་གཉིས་དང་། གསོལ་བ་དང་བཞིའི་ལས་སོ། །བཙུན་པ་བཅོམ་ལྡན་འདས་ཀྱིས་
[219b.2]ལས་བརྒྱ་རྩ་གཅིག་གོ་ཞེས་བཀའ་སྩལ་ན། དེ་དག་ལས་གསོལ་བའི་ལས་ཀྱིས་ནི་དུ་བསྡུས། གསོལ་བ་དང་གཉིས་པས་དུ། གསོལ་བ་དང་བཞི་པས་དུ། བཅོམ་ལྡན་འདས་ཀྱིས་བཀའ་སྩལ་པ། གསོལ་བའི་ལས་ཀྱིས་ནི་ཉི་ཤུ་རྩ་བཞིའོ། །གསོལ་བ་དང་གཉིས་ཀྱིས་ནི་
[219b.3]བཞི་བཅུ་རྩ་བདུན་ནོ། །གསོལ་བ་དང་བཞིས་ནི་སུམ་བཅུའོ། །ཚིག་ཏུ་ཡང་མི་སྨྲ། ལུས་ཀྱིས་ཀྱང་མ་སྩལ་ཀྱང་། དགེ་སློང་དུ་མི་རུང་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དེ་འདི་ལྟར་དགེ་སློང་མས་དགེ་སློང་མའི་ཕས་ཕམ་པའི་ལྟུང་བ་བྱུང་
[219b.4]བར་མཐོང་ལ་བཅབས་ཏེ་སྐྱ་རེངས་ཤར་ན་ཕས་ཕམ་པར་འགྱུར་རོ། །དགེ་སློང་གིས་ཉེས་པའི་ཕུང་པོ་བཞི་བྱུང་ལ་མ་བཤགས། སླར་ལས་མ་བགྱིས་པར་ཕྱིན་ཅིང་ནོངས་པ་མ་མཆིས་པར་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། མཚན་འཕོས་པའོ། །
[219b.5]དགེ་སློང་མས་ཉེས་པ་སྡེ་ལྔ་བྱུང་ལ་མ་བཤགས་སམ། སླར་ལས་མ་བགྱིས་ཀྱང་ཕྱིན་ཅིང་ནོངས་པར་མི་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། མཚན་འཕོས་པའོ། །དགེ་སློང་གིས་མིའི་འཚོ་བ་དང་ཕྲལ་ན་ཕས་ཕམ་པའི་ནོངས་པར་མི་འགྱུར་
[219b.6]བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དེ་འདི་ལྟར་གཉིས་ལྷན་ཅིག་འཁོད་པ་ལས་གཅིག་གསད་དོ་སྙམ་པ་ལས་གཞན་བསད་པའོ། །མི་ཚངས་པ་སྤྱད་པ་གཞན་གྱིས་བགྱིས་ལ་ཕས་ཕམ་པར་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་
[219b.7]སྩལ་པ། ཡོད་དེ། དེ་འདི་ལྟར་དགེ་སློང་མ་མི་ཚངས་པར་སྤྱད་པ་མཐོང་ལ་བཅབས་ན་སྐྱ་རེངས་ཤར་བ་དང་ཕས་ཕམ་པར་འགྱུར་རོ། །དགེ་སློང་མི་ཚངས་པར་སྤྱོད་པ་ལས་ཕས་ཕམ་པའི་ནོངས་པར་འགྱུར་བ་དང་། མི་ཚངས་པར་སྤྱོད་པ་བགྱིས་ཀྱང་ཕས་ཕམ་པའི་ནོངས་པར་མི་
[220a]
[220a.1]འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དེ་འདི་ལྟར་མ་ཉམས་པ་དང་། ལྷན་ཅིག་ཏུ་མི་ཚངས་པར་སྤྱད་ན་ཕས་ཕམ་པར་འགྱུར་རོ། །ཉམས་པ་དང་ལྷན་ཅིག་ཏུ་སྤྱད་པ་དེ་ལ་ཕས་ཕམ་པར་མི་འགྱུར་རོ། །དགེ་སློང་གིས་མ་
[220a.2]བྱིན་པར་བླངས་པ་ལས་ཕས་ཕམ་པར་འགྱུར་བ་དང་། མ་བྱིན་པར་བླངས་པ་ལས་ཕས་ཕམ་པར་མི་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དེ་འདི་ལྟར་མིའི་ཡོ་བྱད་རིན་པོ་ཆེ་མ་བྱིན་པར་བླངས་ན་དེ་ཕས་ཕམ་པར་འགྱུར་རོ། །གང་གིས་མི་མ་ཡིན་པའི་ཡོ་
[220a.3]བྱད་རིན་པོ་ཆེ་བླངས་ཀྱང་ཕས་ཕམ་པའི་ཉེས་པར་མི་འགྱུར་རོ། །དགེ་སློང་གིས་མིའི་འཚོ་བ་དང་ཕྲལ་ན་ཕས་ཕམ་པར་འགྱུར་བ་དང་། མིའི་འཚོ་བ་དང་ཕྲལ་ཀྱང་ཕས་ཕམ་པར་མི་འགྱུར་བ་མཆིས་སམ། ཡོད་དེ། གང་རང་གི་ལག་གིས་མིའི་འཚོ་བ་དང་ཕྲལ་ན་ཕས་ཕམ་པར་འགྱུར་རོ། །མིའི་
[220a.4]འཚོ་བ་དང་ཕྲལ་ན་ཕས་ཕམ་པར་མི་འགྱུར་བ་ཡང་ཡོད་དེ་གང་གིས་འདུ་ཤེས་གཞན་དུ་སྦྱར་བ་ལས་མིའི་འཚོ་བ་དང་ཕྲལ་ན་ཕས་ཕམ་པར་མི་འགྱུར་རོ། །དགེ་སློང་གིས་མེད་ལ་མེད་བཞིན་དུ་མི་ལས་བླ་མར་གྱུར་པའི་ཆོས་བདག་ཉིད་ཀྱིས་སྨྲས་ན་ཕས་ཕམ་པར་འགྱུར་བ་དང་། མེད་ལ་མེད་བཞིན་
[220a.5]དུ་མི་ལས་བླ་མར་གྱུར་པའི་ཆོས་སྨྲས་ཀྱང་ཕས་ཕམ་པར་མི་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དེ་འདི་ལྟར་འདུ་ཤེས་བཅབས་ནས་བཀའ་ལ་ལུང་བསྟན་ན་ཕས་ཕམ་པར་འགྱུར་རོ། །རྡེང་ཡོད་དེ་བཀའ་ལ་ལུང་བསྟན་ན་ནི་དེ་ལ་ཕས་ཕམ་
[220a.6]པར་མི་འགྱུར་རོ། །དངོས་པོ་གང་གིས་ཕས་ཕམ་པའི་ནོངས་པར་འགྱུར་བའི་དངོས་པོ་དེ་ཉིད་ཀྱིས་ཕས་ཕམ་པའི་ནོངས་པར་མི་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དགེ་སློང་མས་ལུས་ལ་ཀུན་རེག་པར་བྱས་ན་ཕས་ཕམ་པར་འགྱུར་རོ། །
[220a.7]དགེ་སློང་གིས་བྱས་ན་དེ་ལ་ཕས་ཕམ་པའི་ཉེས་པར་མི་འགྱུར་རོ། །དགེ་སློང་མས་ཤེས་བཞིན་དུ་དགེ་སློང་མའི་ཉེས་པ་སྦོམ་པོ་བཅབས་ན་སྐྱ་རེངས་ཤར་བ་དང་ཕས་ཕམ་པའི་ཉེས་པར་འགྱུར་རོ། །དགེ་སློང་གིས་བཅབས་ན་ཕས་ཕམ་པའི་ཉེས་པར་མི་འགྱུར་རོ། །དགེ་འདུན་ཆོས་
[220b]
[220b.1]བཞིན་དུ་འདུ་ཤེས་པས་དགེ་སློང་ལ་མ་མཐོང་བའི་ཕྱིར་སྤངས་པར་དགེ་སློང་མས་ཤེས་བཞིན་དུ་དེའི་རྗེས་སུ་ཕྱོགས་ནས་དེ་དགེ་འདུན་གྱི་ནང་དུ་ལན་གསུམ་གྱི་བར་དུ་བསྒོ་ཡང་སླར་མི་གཏོང་བ་ནི་ཕས་ཕམ་པར་འགྱུར་རོ། །དགེ་སློང་ལ་བསྒོ་ནས་སླར་མ་བཏང་ན་ཕས་ཕམ་པའི་
[220b.2]ཉེས་པར་མི་འགྱུར་རོ། །དངོས་པོ་གང་གིས་དགེ་འདུན་གྱི་ལྷག་མར་འགྱུར་བའི་དངོས་པོ་དེ་ཉིད་ཀྱིས་དགེ་འདུན་གྱི་ལྷག་མའི་ནོངས་པར་མི་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དགེ་སློང་གིས་བསམས་བཞིན་དུ་ཁུ་བ་ཕྱུང་ན་དགེ་འདུན་གྱི་
[220b.3]ལྷག་མར་འགྱུར་རོ། །དགེ་སློང་མས་ཁུ་བ་ཕྱུང་ན་དེ་ལ་དགེ་འདུན་གྱི་ལྷག་མའི་ཉེས་པར་མི་འགྱུར་རོ། །དགེ་སློང་གིས་ལུས་ལ་ཀུན་ཏུ་རེག་ན་དགེ་འདུན་གྱི་ལྷག་མར་འགྱུར་རོ། །དགེ་སློང་མས་རེག་ན་དེ་ལ་དགེ་འདུན་གྱི་ལྷག་མར་མི་འགྱུར་རོ། །དགེ་སློང་མས་གནས་བོར་ཏེ་རེག་ན་
[220b.4]དགེ་འདུན་གྱི་ལྷག་མར་འགྱུར་རོ། །དགེ་སློང་གིས་སྤྱད་ན་དགེ་འདུན་གྱི་ལྷག་མར་མི་འགྱུར་རོ། །དངོས་པོ་གང་གིས་ལྟུང་བར་འགྱུར་བའི་དངོས་པོ་དེ་ཉིད་ཀྱིས་ལྟུང་བར་མི་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དགེ་སློང་མས་བསམས་བཞིན་
[220b.5]དུ་ཁུ་བ་ཕྱུང་ན་ལྟུང་བར་འགྱུར་རོ། །དགེ་སློང་གིས་ཕྱུང་ན་ལྟུང་བར་མི་འགྱུར་རོ། །དགེ་སློང་གིས་གཉེན་མ་ཡིན་པ་ལས་བསོད་པའི་བཟའ་བ་དང་བཅའ་བ་བསླངས་ན་ལྟུང་བར་འགྱུར་རོ། །དགེ་སློང་མས་བསླངས་ན་ལྟུང་བར་མི་འགྱུར་རོ། །དགེ་སློང་མས་རྩྭ་སྔོན་པོའི་སྟེང་དུ་བཤང་
[220b.6]གཅི་བྱས་ན་ལྟུང་བར་འགྱུར་རོ། །དགེ་སློང་ཕས་བྱས་ན་ལྟུང་བར་མི་འགྱུར་རོ། །དངོས་པོ་གང་གིས་སླར་བཤགས་པའི་དངོས་པོ་དེ་ཉིད་ཀྱིས་སླར་བཤགས་པར་མི་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་མས་གཉེན་མ་ཡིན་པ་ལས་བསོད་
[220b.7]པའི་བཟའ་བ་དང་བཅའ་བ་བསླངས་ན་སླར་བཤགས་པར་འགྱུར་རོ། །དགེ་སློང་གིས་བསླངས་ན་སླར་བཤགས་པའི་ཉེས་པར་མི་འགྱུར་རོ། །དགེ་སློང་གིས་བསླབ་པའི་སྡོམ་པ་བཅས་པའི་གྲོང་ནས་རང་གི་ལག་གིས་བཟའ་བ་དང་བཅའ་བ་བསླངས་ན་སླར་བཤགས་པར་འགྱུར་རོ། །
[221a]
[221a.1]དགེ་སློང་མས་བསླངས་ན་སླར་བཤགས་པར་མི་འགྱུར་རོ། །དངོས་པོ་གང་གིས་ནོངས་བགྱིས་སུ་འགྱུར་བའི་དངོས་པོ་དེ་ཉིད་ཀྱིས་ནོངས་བགྱིས་སུ་མི་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་གིས་རྩྭ་སྔོན་པོའི་སྟེང་དུ་བཤང་གཅི་
[221a.2]བྱས་ན་ཉེས་བྱས་སུ་འགྱུར་རོ། །དགེ་སློང་མས་བྱས་ན་ཉེས་བྱས་སུ་མི་འགྱུར་རོ། །དགེ་སློང་མས་ཤམ་ཐབས་ཀྱིས་རྐེད་པ་འདས་ཙམ་དུ་བགོས་ན་ཉེས་བྱས་སུ་འགྱུར་རོ། །དགེ་སློང་གིས་ཤམ་ཐབས་ཀྱིས་རྐེད་པ་འདས་པར་བགོས་ཀྱང་ཉེས་པ་མེད་དོ། །དགེ་སློང་ཕྱིན་ཏོ་སྙམ་པ་
[221a.3]ལས་ལྟུང་བར་མི་འགྱུར་བ་དང་། ལྟུང་བའོ་སྙམ་པ་ལས་ཕྱིན་པར་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་པ། ཡོད་དེ། དེ་འདི་ལྟར་དགེ་སློང་ལ་དགེ་འདུན་གྱི་ལྷག་མའི་ནོངས་པ་བྱུང་ནས་དེ་ལ་དབྱུང་བའི་ལས་བྱེད་པའི་ཚེ་ལྷམ་གྱོན་ཞིང་འདུག་པ་དང་། ལག་པས་
[221a.4]པུས་མོ་གཉིས་ཀ་འཁྱུད་ཅིང་འདུག་པ་དང་། མགོ་གཡོགས་པ་དང་། རྩྭ་སྔོན་པོ་གཅོད་པ་དང་། ས་ལ་རི་མོ་འདྲི་བ་ལས་ཉེས་པ་བྱུང་བ་ནི་འདི་ལྟར་ཕྱིན་ཏོ་སྙམ་པ་ལས་ཉེས་པ་བྱུང་བའོ། །དགེ་སློང་གིས་ཉེས་པ་བྱུང་ངོ་སྙམ་པ་ལས་ཕྱིན་པ་གང་ཞེ་ན། དེ་འདི་ལྟར་དགེ་སློང་དེ་དགེ་འདུན་གྱི་
[221a.5]ལྷག་མའི་ཉེས་པ་བྱུང་བ་མི་མཐུན་པ་བྱུང་ངོ་སྙམ་པ་ལས་དེའི་མཚན་འཕོས་ཏེ་མཚན་འཕོས་པ་དགེ་སློང་མ་ལ་ནི་ཕྱིན་ཏེ། དེ་ལྟར་ན་ཉེས་པ་བྱུང་ངོ་སྙམ་པ་ལས་ཕྱིན་པ་ཡིན་ནོ། །མཚམས་བཀྲོལ་ལ་སྙམ་པ་ལས་བཅད་པར་འགྱུར་བ་མཆིས་སམ། བཅོམ་ལྡན་འདས་ཀྱིས་བཀའ་སྩལ་
[221a.6]པ། ཡོད་དེ། ལས་ཀྱི་མཚམས་བཀྲོལ་ཡང་གྲོང་གི་མཚམས་མ་བཀྲོལ་བར་འགྱུར་རོ། །སོང་བའི་རྗེས་སུ་སོང་བ་གང་ལགས། བཅོམ་ལྡན་འདས་ཀྱིས་བཀའ་སྩལ་པ། མཚམས་སོ། །དགེ་སློང་གིས་ཉེས་པ་སྡེ་ལྔ་འབྱུང་བ་མཆིས་སམ། བཅོམ་ལྡན་འདས་ཀྱིས་
[221a.7]བཀའ་སྩལ་པ། ཡོད་དེ། བུད་མེད་ཀྱི་གོས་བྱས་ན་ཉེས་བྱས་སུ་འགྱུར་རོ། །བསླབ་པའི་སྡོམ་པ་བཅས་པའི་གྲོང་ནས་རང་གི་ལག་གིས་བཟའ་བ་དང་བཅའ་བ་བསླངས་ན་སོ་སོར་འཆགས་པར་འགྱུར་རོ། །བུད་མེད་ལ་ཚིག་ལྔའམ། དྲུག་ལས་ལྷག་པར་ཆོས་བསྟན་ན་ལྟུང་
[221b]
[221b.1]བར་འགྱུར་རོ། །བུད་མེད་ལ་གནས་ངན་ལེན་གྱི་ཚིག་སྨྲས་ན་དགེ་འདུན་གྱི་ལྷག་མའི་ཉེས་པ་སྦོམ་པོར་འགྱུར་རོ། །བུད་མེད་ལ་མེད་བཞིན་དུ་མི་ལས་བླ་མར་གྱུར་པའི་ཆོས་སྨྲ་ན་ཕས་ཕམ་པར་འགྱུར་རོ། །བཙུན་པ་བདག་ཅག་ལ་འདུལ་བ་འདྲི་བ་ཞིག་མཆིས་ན་བདག་ཅག་
[221b.2]གིས་གང་ནས་བཙལ་བར་བགྱི། བཅོམ་ལྡན་འདས་ཀྱིས་བཀའ་སྩལ་པ། སོ་སོར་ཐར་པ་གཉིས་དང་། འབྱེད་པ་དང་། བཅས་པ་ལས་སོ། །འདུལ་བའི་དངོས་པོ་བཅྭ་བརྒྱད་དང་རྐྱང་པའི་གླེང་གཞི་གཉིས་དང་། འདུལ་བ་གཅིག་གིས་ལྷག་པའི་རྒྱུད་རྣམས་དང་། ཐུན་མོང་
[221b.3]བ་དང་། ཐུན་མོང་མ་ཡིན་པ་དང་། ས་དང་། བར་སྣང་ལས་མཚན་འཕོས་པ་ལས་སོ། །བཅོམ་ལྡན་འདས་འགྲོ་བ་ཐམས་ཅད་དུ་ཡང་མི་གཏོགས་ལ་བསྟན་པ་ལས་ཀྱང་བསྟན་པ་ཡོངས་སུ་མྱ་ངན་ལས་འདས་པའང་མ་ལགས། ཡོངས་སུ་མྱ་ངན་ལས་འདའ་བར་ཡང་མི་
[221b.4]འགྱུར་བ་དེ་གང་ལགས། བཅོམ་ལྡན་འདས་ཀྱིས་བཀའ་སྩལ་པ། ཨུ་པཱ་ལི་དེ་ནི་སྤྲུལ་པའོ། །དེ་བཀུམ་ན་ནོངས་པ་ཅིར་འགྱུར། བཅོམ་ལྡན་འདས་ཀྱིས་བཀའ་སྩལ་པ། ཉེས་པ་སྦོམ་པོའོ། །དེ་བཀུམ་ན་ནོངས་པ་གང་བཤགས་པར་བགྱི། བཅོམ་ལྡན་
[221b.5]འདས་ཀྱིས་བཀའ་སྩལ་པ། ཉེས་པ་སྦོམ་པོའོ། །འདུལ་བ་གཞུང་དམ་པ་ལས་གཏམ་གྱི་དངོས་པོ་རྫོགས་སྷོ།། །།འདུལ་བ་གཞུང་དམ་པ། བམ་པོ་བཞི་བཅུ་རྩ་དྲུག་པ། མ་ན་བི་ཀའི་མདོའི་མདོ་བསྡུས་པ་སྟེ། འདུས་པ་བུ་རམ་ཆུ་དང་རུང་བ་གཉིས། །
[221b.6]ཤ་དང་སྲིན་བུ་པད་པ་རྣམ་པ་ལྔ། །སྔ་དྲོ་བ་དང་བྱིན་ལེན་བྱས་པ་དང་། །མྱོས་པ་དགེ་བསྙེན་ན་བ་དགེ་སློང་བའོ། །མདོར་ན། འདུས་པ་དང་ནི་འོན་པ་དང་། །དམུས་ལོང་དང་ཡང་རི་མོ་ཅན། །གཞོན་པ་རྣམས་ནི་མ་གཏོགས་ཏེ། །ལྷག་མ་རྣམས་ནི་རུང་བའོ། །སངས་
[221b.7]རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བཅོམ་ལྡན་འདས་ཀྱིས་ཡུལ་མཐའ་འཁོབ་ཏུ་འདུལ་བ་འཛིན་པ་དང་ལྔས་བསྙེན་པར་རྫོགས་པར་རུང་ངོ་ཞེས་བཀའ་སྩལ་ན། དེར་བཅུ་ཡོད་པ་ལས་འདུལ་བ་འཛིན་པ་དང་ལྔས་བསྙེན་པར་རྫོགས་
[222a]
[222a.1]པར་བགྱིས་ན་བསྙེན་པར་རྫོགས་པ་ཞེས་བགྱིའམ་བསྙེན་པར་མ་རྫོགས་པ་ཞེས་བགྱི། ཨུ་པཱ་ལི་དེ་ནི་དགེ་སློང་དུ་བསྙེན་པར་རྫོགས་པ་ཞེས་བྱ་སྟེ། དགེ་འདུན་རྣམས་ནི་འདས་པ་དང་བཅས་པར་འགྱུར་རོ། །བཙུན་པ་བཅོམ་ལྡན་འདས་ཀྱིས་ཆོས་
[222a.2]གོས་རྙེད་ལ་ཞག་བཅུ་ལས་འདས་ན་སྤང་བའི་ལྟུང་བར་འགྱུར་ཞེས་བཀའ་སྩལ་ན། ཇི་ཙམ་གྱིས་ན་འོན་པས་ཆོས་གོས་འཐོབ་པར་འགྱུར། གང་གི་ཚེ་རྙེད་པ་ན་མཐོང་ལ་ལག་པས་རེག་གམ་པང་དུ་བླངས་པར་ཡང་གྱུར་ལ་འདི་ནི་བདག་གི་གོས་སོ་སྙམ་དུ་དེས་འདུ་ཤེས་
[222a.3]བསྐྱེད་པ་དེ་ལྟ་བུ་ནི་འོན་པས་གོས་ཐོབ་པར་གྱུར་པའོ། །ཇི་ཙམ་གྱིས་ན་དམུས་ལོང་གིས་གོས་ཐོབ་པར་གྱུར། གང་གི་ཚེ་དེས་ཐོས་ལ་ལག་ཏུ་བླངས་སམ་པང་དུ་བླངས་པར་གྱུར་ལ་འདི་ནི་བདག་གི་གོས་སོ་སྙམ་དུ་དེས་འདུ་ཤེས་ཀྱང་བསྐྱེད་ན་དེ་ལྟ་བུ་ནི་དམུས་ལོང་གིས་གོས་ཐོབ་
[222a.4]པར་གྱུར་པའོ། །སངས་རྒྱས་བཅོམ་ལྡན་འདས་ལ་ཨུ་པཱ་ལིས་ཞུས་པ། ཕྱེད་རི་མོ་བྲིས་ལ་ཕྱེད་རི་མོ་མ་བྲིས་པ་ལ་མཆིས་སུ་རུང་ངམ། ཨུ་པཱ་ལི་མི་རུང་སྟེ། དེའི་སྟེང་དུ་གདིང་བ་གཞན་ཡོད་དམ། དེ་སྟེ་རྙིངས་པར་གྱུར་ན་རུང་ངོ་། །བཙུན་པ་བཅོམ་ལྡན་འདས་ཀྱིས་བ་ལ་འཇུས་
[222a.5]ཏེ་ཀླུང་མ་རྒལ་ཅིག་ཅེས་བཀའ་སྩལ་པ། བཞོན་པ་མ་གཏོགས་པར་གཞན་ལ་འཇུ་ཞིང་ཀླུང་རྒལ་དུ་གནང་ངམ། གནང་སྟེ། གླང་ངམ། རྟའམ། མ་ཧེའམ། གཡག་ལ་འཇུས་ཤིང་ཀླུང་རྒལ་ན་ཉེས་པ་མེད་དོ། །མདོར་ན། བུ་རམ་ཤིང་དང་ཞག་བདུན་དང་། །ལན་ཚྭ་དང་
[222a.6]ནི་འབྲུ་མར་རུང་། །དགེ་སློང་གིས་ནི་རུང་བར་བྱས། །མི་རུང་སར་ནི་མི་རུང་བའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་བུ་རམ་ཆང་ཞག་བདུན་དུ་བྱིན་གྱིས་བརླབ་ཏུ་རུང་ངམ། ཨུ་པཱ་ལི་རུང་ངོ་། །ཇི་སྲིད་དུ་བཏུང་བར་བགྱི། ནམ་མྱོས་
[222a.7]པར་མི་འགྱུར་བ་དང་། ཟས་དང་མ་འདྲེས་པ་དང་། མ་རྙོགས་པ་དང་། བསྔལ་བར་མ་གྱུར་ཅིང་། ཉིད་ཀྱི་བྲོ་ལས་མ་གྱུར་པའོ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། བཙུན་པ་མི་རུང་བའི་ཚིལ་ལས་ལན་ཚྭ་བཙོས་ཏེ་འཚལ་དུ་རུང་ངམ། ཨུ་པཱ་ལི་
[222b]
[222b.1]མི་རུང་ངོ་། །ཐལ་བར་རུང་བར་བྱས་ཏེ། ཟོས་ན་ཉེས་པ་མེད་དོ། །བཙུན་པ་མི་རུང་བའི་སྨན་ལས་འབྲུ་མར་བཙོས་པ་འཚལ་དུ་རུང་ངམ། ཨུ་པཱ་ལི་མི་རུང་སྟེ། མིག་གམ། རྣ་བའམ། སྣ་ལ་བསྐུས་ན་ཉེས་པ་མེད་དོ། །དགེ་སློང་རང་གིས་མེའམ་མཚོན་ནམ་སེན་མོས་ས་
[222b.2]བོན་དུ་འགྱུར་བ་རྣམ་པ་ལྔ་པོ་རུང་བར་བགྱིས་ན་རུང་བར་བགྱིས་པ་ཞེས་བགྱི་འམ། འཚལ་དུ་རུང་ངམ་རུང་སྟེ་མེས་རུང་བར་བྱ་བ་མ་གཏོགས་ཏེ། གང་རུང་བར་བྱེད་པ་དེ་ལ་ནི་ས་བོན་མ་རུང་བར་བྱས་པའི་ཉེས་པ་འབྱུང་བར་འགྱུར་རོ། །མི་རུང་བའི་སར་ཤིང་སྐྱེས་ལ་རུང་བའི་སར་འབྲས་བུ་
[222b.3]ལྟུང་ན་འཚལ་དུ་རུང་ངམ། ཨུ་པཱ་ལི་མི་རུང་ངོ་། །རུང་བའི་སར་ཤིང་སྐྱེས་ལ་མི་རུང་བའི་སར་འབྲས་བུ་ལྟུང་ན་འཚལ་དུ་རུང་ངམ། ཨུ་པཱ་ལི་རུང་སྟེ། ཞག་མ་ལོན་པར་གྱུར་པའོ། །མདོར་ན། རུང་བར་འགྱུར་བའི་ས་གཉིས་ཏེ། །བཟའ་བར་བྱ་བ་མ་ཡིན་དང་། །མི་ཡི་འོ་མར་རིག་
[222b.4]པ་དང་། །སྐྱུར་པོ་ཁུ་བར་གྱུར་པའོ། །རུང་བའི་ས་ན་ས་བོན་རྣམ་པ་ལྔ་པོ་དང་མི་མཆིས་ལ་མི་རུང་བའི་སར་རུང་བ་བགྱིད་པ་མཆིས་ཏེ། མེའམ་མཚོན་ཏམ་སེན་མོས་རུང་བར་བགྱིས་ན་རུང་བར་བགྱིས་པ་ཞེས་བགྱིའམ་མ་བགྱིས་པ་ཞེས་བགྱི། བྱས་པ་ཞེས་བྱའོ། །འཚལ་དུ་རུང་ངམ། 
[222b.5]ཨུ་པཱ་ལི་མི་རུང་ངོ་། །རུང་བའི་ས་ན་དགེ་སློང་མཆིས་ཏེ། རུང་བའི་སར་ས་བོན་རྣམ་པ་ལྔ་པོ་ལ་མེའམ་མཚོན་ཏམ་སེན་མོས་རུང་བར་བགྱིས་ན་བགྱིས་པ་ཞེས་བགྱིའམ། མ་བགྱིས་པ་ཞེས་བགྱི། བྱས་པ་ཞེས་བྱའོ། །འཚལ་དུ་རུང་ངམ། ཨུ་པཱ་ལི་མི་རུང་སྟེ། མེས་མི་རུང་བར་བྱས་པ་མ་
[222b.6]གཏོགས་ཏེ། གང་རུང་བར་བྱེད་པ་ལ་ས་བོན་གྱི་གྲོང་བཤིག་པའི་ཉེས་པར་འགྱུར་རོ། །ཁུར་བླང་ངམ། མ་བསྲེགས་པའམ། ཁྲེའུའམ། སློ་མའི་ནང་དུ་བཞག་སྟེ་འཚལ་དུ་རུང་ངམ། ཨུ་པཱ་ལི་རུང་ངོ་། །མིའི་འོ་མ་འཚལ་དུ་རུང་ངམ། ཨུ་པཱ་ལི་མི་རུང་སྟེ། མིག་སྨན་དུ་དགོས་པ་ནི་
[222b.7]མ་གཏོགས་སོ། །དུས་མ་ལགས་པར་སྐྱུར་པོའི་ཁུ་བ་འཚལ་དུ་རུང་ངམ། ཨུ་པཱ་ལི་རུང་ངོ་། །མདོར་ན། མི་ཡི་ཤ་དང་ཆེད་དུ་ནི། །བསད་པར་གྱུར་པར་ཤེས་པ་དང་། །མི་རུང་བ་ཡི་ཤ་རྣམས་དང་། །འདི་རྣམས་ཀུན་ནི་བཟའ་མི་བྱ། །སངས་རྒྱས་བཅོམ་ལྡན་འདས་ལ་ཚེ་དང་ལྡན་
[223a]
[223a.1]པ་ཨུ་པཱ་ལིས་ཞུས་པ། བཙུན་པ་མིའི་ཤ་འཚལ་དུ་རུང་ངམ། ཨུ་པཱ་ལི་མི་རུང་ངོ་། །བཙུན་པ་ནོངས་པ་ཅིར་འགྱུར་ཉེས་པ་སྦོམ་པོའོ། །མིའི་ཤ་མ་གཏོགས་པར་དེ་ལས་རུང་བ་གཞན་རྣམས་དེའི་ཕྱིར་ཆེད་དུ་བསད་པའི་ཤ་འཚལ་དུ་རུང་ངམ། ཨུ་པཱ་ལི་མི་
[223a.2]རུང་ངོ་། །མི་རུང་བའི་ཤ་རྣམས་འཚལ་དུ་རུང་ངམ། ཨུ་པཱ་ལི་མི་རུང་ངོ་། །མདོར་ན། སྲིན་བུ་པད་པ་དང་ནི་ཤིང་རྟ་དང་། །སྦལ་པའང་བཟའ་བར་མི་བྱ་སྟེ། །གཟུགས་པ་དེ་དག་ཐམས་ཅད་ནི། །བཟའ་བར་བྱ་བ་མ་ཡིན་ནོ། །སངས་རྒྱས་བཅོམ་ལྡན་འདས་ལ་ཚེ་
[223a.3]དང་ལྡན་པ་ཨུ་པཱ་ལིས་ཞུས་པ་སྲིན་བུ་པད་པའི་ཤ་འཚལ་དུ་རུང་ངམ། ཨུ་པཱ་ལི་མི་རུང་ངོ་། །བྱ་ཤིང་སྟ་མོའི་ཤ་འཚལ་དུ་རུང་ངམ། ཨུ་པཱ་ལི་མི་རུང་ངོ་། །སྦལ་པའི་ཤ་འཚལ་དུ་རུང་ངམ། ཨུ་པཱ་ལི་མི་རུང་ངོ་། །གཟུགས་པ་དག་གི་ཤ་འཚལ་དུ་རུང་ངམ། ཨུ་པཱ་ལི་མི་
[223a.4]རུང་ངོ་། །མདོར་ན། རུང་བ་དག་དང་འདྲེས་པ་དང་། །ཞག་བདུན་དུ་ཡང་བཟའ་མི་བྱ། །ཚིལ་བུ་དང་ཡང་དེ་བཞིན་ཏེ། །བུ་རམ་ཤིང་དང་སྔ་དྲོར་སྦྱར། །སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། སྔ་དྲོ་བའི་སྨན་དང་ཕྱི་དྲོ་བའི་སྨན་དུ་བསྲེས་
[223a.5]ན་འཚལ་དུ་རུང་ངམ། ཨུ་པཱ་ལི་མི་རུང་ངོ་། །ཕྱི་དྲོ་བ་དང་བདུན་པར་བསྲེས་ན་འཚལ་དུ་རུང་ངམ། ཨུ་པཱ་ལི་མི་རུང་ངོ་། །བདུན་པ་དང་ནམ་འཚོའི་བར་དུ་བསྲེས་ན་རུང་ངམ། ཨུ་པཱ་ལི་མི་རུང་ངོ་། །བཙུན་པ་དེ་ཉིད་སྔ་དྲོ་བ་ལགས་ལ་དེ་ཉིད་ཕྱི་དྲོ་བ་དང་བདུན་པ་དང་། ནམ་
[223a.6]འཚོའི་བར་དུ་རུང་ངམ། ཨུ་པཱ་ལི་རུང་སྟེ། བུ་རམ་ཤིང་ནི་སྔ་དྲོ་བ་ལ། དེའི་འོག་ཏུ་ཁུ་བ་བཙིར་བ་ནི་ཕྱི་དྲོ་བའོ། །དེའི་འོག་ཏུ་ཁུ་བ་བསྐོལ་ཏེ་བུ་རམ་དུ་བྱས་པ་ནི་བདུན་པའོ། །དེའི་འོག་ཏུ་བདུན་པ་བསྲེགས་པ་ནི་ནམ་འཚོའི་བར་དུ་བའོ། །དེ་ཉིད་ལ་སྔ་དྲོ་བ་དང་། དེ་ཉིད་
[223a.7]བདུན་པ་དང་། དེ་ཉིད་ལ་ནམ་འཚོའི་བར་དུ་བར་རུང་ངམ། རུང་སྟེ་ཤ་ནི་སྔ་དྲོ་བའོ། །དེའི་འོག་ཏུ་བཙོས་པའི་ཞག་ནི་བདུན་པའོ། །བདུན་པ་དེའི་འོག་ཏུ་བསྲེགས་པའི་ཐལ་བ་ནི་ནམ་འཚོའི་བར་དུ་བའོ། །མདོར་ན། དེ་ལྟར་བྱིན་ལེན་བྱས་པ་དང་། །དེ་ཡང་བྱིན་གྱིས་མ་བརླབས་
[223b]
[223b.1]དང་། །ནད་པ་ནད་ཀྱིས་གཟིར་བ་དང་། །བསྔལ་བའི་བཏུང་བ་བརྒྱད་པའོ། །སྔ་དྲོ་བའི་སྨན་འདི་དག་གཞག་པར་བྱིན་གྱིས་བརླབ་ཏུ་རུང་ངམ། ཨུ་པཱ་ལི་མི་རུང་སྟེ། དེ་བཞིན་དུ་ཕྱི་དྲོ་བ་དང་། བདུན་པ་དང་། ནམ་འཚོའི་བར་དུ་ཡང་མི་རུང་ངོ་། །དེ་བཞིན་དུ་བྱིན་ལེན་མ་
[223b.2]བྱས་པ་དང་། ནང་དུ་བཙོས་པ་དང་། བླངས་པ་དང་མི་རུང་བའི་རྣམས་འཚལ་དུ་རུང་ངམ། ཨུ་པཱ་ལི་མི་རུང་ངོ་། །ཚུལ་བཞིན་པས་བླངས་པ་བྱིན་གྱིས་མ་བརླབས་པ་དེ་འཚལ་དུ་རུང་ངམ། ཨུ་པཱ་ལི་མི་རུང་ངོ་། །སླར་བླངས་པ་དང་བྱིན་གྱིས་མ་བརླབས་པ་མི་ན་བར་འཚལ་དུ་རུང་
[223b.3]ངམ། ཨུ་པཱ་ལི་མི་རུང་ངོ་། །སླར་བླངས་པ་དང་བྱིན་གྱིས་མ་བརླབས་པ་ནད་པས་འཚལ་དུ་རུང་ངམ། ཨུ་པཱ་ལི་རུང་ངོ་། །དེ་ནས་སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་ཞུས་པ། ནད་པ་ལ་ཅི་སྩལ་བར་བགྱི། གང་གིས་ནད་པ་ལ་སོས་པར་འགྱུར་བ་བཅས་
[223b.4]པའི་ཁ་ན་མ་ཐོ་བ་དེ་ནད་པ་ལ་བྱིན་ཅིག །བཅོམ་ལྡན་འདས་ཀྱིས་བཏུང་བ་ནི་རྣམ་པ་འདི་བརྒྱད་གནང་ན་དེ་ལ་རྩ་བའི་བསྔལ་བ་དང་། སྡོང་བུའི་བསྔལ་བ་དང་། ལོ་མའི་དང་། མེ་ཏོག་གི་བསྔལ་བར་འདྲེས་ན་འཚལ་དུ་རུང་ངམ། ཨུ་པཱ་ལི་རུང་ངོ་། །ཇི་སྲིད་དུ་རུང་། ནམ་མྱོས་
[223b.5]པར་མ་གྱུར། ཟས་དང་མ་འདྲེས་རྙོགས་པར་མ་གྱུར། ནམ་བསྔལ་བའི་བར་དུའོ། །མདོར་ན། སྨྱོས་པར་གྱུར་དང་བྱིན་གྱིས་བརླབ། །གཅིག་པུ་འདུག་པར་གྱུར་པ་དང་། །གོས་ལ་བྱིན་གྱིས་མི་བརླབ་པ། །མཚམས་ཀྱི་ཕྱི་རོལ་དགེ་འདུན་གྱིའོ། །སྨྱོན་པ་ལས་གོས་བླང་
[223b.6]བར་བགྱིའམ། གསུངས་པ། ཁ་ཅིག་ལས་ནི་བླང་བར་བྱ། ཁ་ཅིག་ལས་ནི་བླང་བར་མི་བྱའོ། །གང་ལས་བླང་བར་བགྱི། གང་ལ་ཕ་དང་། མ་དང་། ཕུ་ནུ་བོ་དང་། སྲིང་མོ་ཡོད་པའམ། བདག་གིས་ཁྱིམ་ནས་བྱིན་པ་དེ་ནི་བླང་བར་བྱའོ། །གང་ལས་མི་བླང་བར་བགྱི། གང་ལ་
[223b.7]ཕ་དང་། མ་དང་། ཕུ་ནུ་བོ་དང་། སྲིང་མོ་དང་། རང་གི་ཁྱིམ་མེད་པས་བྱིན་པ་དེ་ནི་བླང་བར་མི་བྱའོ། །སྨྱོན་པ་གང་ནས་བཟུང་སྟེ་ཆོས་གོས་བྱིན་གྱིས་བརླབ་པར་བགྱི། གང་གི་ཚེ་རང་གི་སེམས་མལ་དུ་ཕེབས་པར་གྱུར་པ་ནའོ། །བཙུན་པ་དགེ་སློང་གང་གཅིག་པུ་གནས་ན་མཆིས་པ་
[224a]
[224a.1]དེར་མི་དག་གིས་དགེ་འདུན་གྱི་ཕྱིར་གོས་ཕུལ་བ་དེ་དགེ་འདུན་གྱིས་མངོན་དུ་བགོ་བར་བགྱི་བ་ཞིག་ལགས་ན་དགེ་སློང་དེས་གོས་རྙེད་པ་ཇི་ལྟར་བགྱི། གསུངས་པ། ཨུ་པཱ་ལི་དེའི་ཕྱིར་ན་དགེ་སློང་དེས་སེམས་འདི་ལྟར་སྐྱེད་ལ་ཚིག་ཏུ་ཡང་འདི་སྐད་རྗོད་ཅིག ། 
[224a.2]གནས་འདི་ན་བདག་གཅིག་པུ་འདུག་སྟེ། གོས་འདི་ནི་དགེ་འདུན་གྱི་ཕྱིར་ཏེ་དགེ་འདུན་གྱིས་མངོན་དུ་བགོ་བར་རིགས་པ་ཞིག་ལས་བསྒོས་ནད་བདག་དབང་སྟེ་བྱི་བདར་བྱའོ། །སྤའོ། །བྱིན་གྱིས་བརླབ་པར་བྱ་སྟེ། བྱི་བདར་བྱས་སྦས་ཤིང་བྱིན་གྱིས་བརླབས་ལ་དེ་ལྟར་བྱས་ན་ལས་
[224a.3]བྱས་པ་ཞེས་བྱའོ། །དགེ་སློང་གཞན་དག་གཅིག་འོངས་སུ་ཟིན་ཀྱང་དེ་དག་ལ་སྐལ་བ་མ་བྱིན་ཅིག །དེ་ལྟར་མ་བྱས་ན་དགེ་སློང་དེ་གཅིག་པུས་གོས་དེ་མ་བཀུར་ཅིག །ཁྱེར་ན་འདས་པ་དང་བཅས་པར་འགྱུར་རོ། །དགེ་སློང་དེ་དག་ཀྱང་མཚུངས་པར་དབང་བ་ལས་དེ་གཅིག་
[224a.4]པུས་དགེ་འདུན་གྱི་ཕྱིར་བྱིན་གྱིས་བརླབས་པ་ལས་མཚམས་ཀྱི་ཕྱི་རོལ་དུ་སོང་ནས་ཁྱེར་ན་ཉེས་བྱས་སུ་འགྱུར་རོ། །དེ་སྟེ་རྐུ་སེམས་སུ་གྱུར་ན་འདས་པ་དང་བཅས་པར་འགྱུར་རོ། །མདོར་ན། དགེ་བསྙེན་པའི་ནི་བུ་དང་སྟེ། །དབྱར་གནས་མངོན་དུ་གྱུར་པ་དང་། །འདས་དང་
[224a.5]མ་འོངས་དགེ་སློང་དག །འདི་ལྟར་དབྱར་ནི་ཞིག་པར་གྱུར། །དགེ་བསྙེན་ཀྱིས་བུ་སྨ་ཕབ་པར་གྱུར་ན་དེ་ལས་གོས་བླང་བར་བགྱིའམ། མི་བླང་བར་བགྱི། བཅོམ་ལྡན་འདས་ཀྱིས་བཀའ་སྩལ་པ། དེ་མི་བླང་བ་ཞེས་བྱའོ། །གོས་འདི་དབྱར་གནས་པའི་དགེ་འདུན་ལ་ཕུལ་ན་
[224a.6]ཡང་དེ་དབྱར་གྱི་ཟླ་བ་ཐ་མ་ཡང་མ་ཡིན་ལ་གནས་དེར་གཏན་པ་ཡང་བཏིང་བར་མ་གྱུར་ཏེ། དབྱར་གྱི་ཟླ་བ་ཐ་མ་ཡང་མ་ཡིན་ལ་དེ་གནས་དེར་གཏན་པ་མ་བཏིང་དུ་ཟིན་གྱིས་ཀྱང་དབྱར་གནས་པའི་རྣམས་ལ་གོས་དེ་དབང་བར་འགྱུར་རོ། །གོས་འདི་ནི་དགེ་འདུན་མངོན་དུ་གྱུར་པ་
[224a.7]རྣམས་ཀྱི་ཡིན་ནོ་ཞེ་ན། དེ་ཡང་དབྱར་གྱི་ཟླ་བ་ཐ་མར་ཀྱང་གྱུར། གནས་དེར་གཏན་པ་ཡང་བཏིང་བར་གྱུར་ན་ཟླ་བའི་ཐ་མ་ཡང་ཡིན་ཞིང་གནས་དེར་གཏན་པ་བཏིང་བར་གྱུར་དུ་ཟིན་ཀྱང་། གང་དབྱར་དེར་མ་གནས་པ་དེ་དག་ཀྱང་གོས་དེ་དབང་བར་འགྱུར་རོ། །གོས་འདི་དགེ་
[224b]
[224b.1]འདུན་མངོན་སུམ་དུ་ཚོགས་པ་ལ་ཕུལ་བར་གྱུར་ཏེ། དགེ་སློང་གང་གནས་འདིར་ལོ་ཕྱི་མར་གནས། ཡང་ཕྱིར་གནས། གསུམ་ཕྱིར་གནས། དེ་བཞིན་དུ་ལོ་ཕྱི་མ་བཅུའི་བར་དུ་གནས་པ་དེ་དག་ལ་དབུལ་ལོ་ཞེ་ན། དེར་དབྱར་གྱི་ཟླ་བ་ཐ་མར་གྱུར་ལ་གཏན་པ་
[224b.2]བཏིང་བར་ཀྱང་གྱུར་ཏོ། །དེ་དབྱར་གྱི་ཟླ་བ་ཐ་མར་གྱུར་དུ་ཟིན་ཀྱང་གང་ལ་བྱིན་པ་དེ་དག་དབང་སྟེ། སྔ་མའི་ཟླ་བ་དང་པོ་དང་གཉིས་པོ་ནས་བཅུའི་བར་དུ་རྒྱས་པར་བརྗོད་དོ། །དགེ་སློང་དབྱར་གནས་གནས་པ་ལས་དགེ་འདུན་གྱི་དོན་ཅིག་ལ་མཚམས་ཀྱི་ཕྱི་རོལ་དུ་སོང་
[224b.3]ན་དེའི་དབྱར་གྱི་སྐལ་བ་དབང་བ་གང་ནས་སྩལ། གང་གི་དོན་གྱི་ཕྱིར་སོང་བ་དང་། གང་དུ་རིང་དུ་གནས་པར་གྱུར་པའོ། །དབྱར་ཞིག་པ་ལ་གོས་ཀྱི་སྐལ་བ་སྩལ་བར་བགྱིའམ། ཁ་ཅིག་ལ་ནི་སྦྱིན་པར་བྱའོ། །ཁ་ཅིག་ལ་ནི་མི་སྦྱིན་པར་བྱའོ། །གང་ལ་སྩལ་
[224b.4]བར་བགྱི། གང་ལ་སྔ་མ་དང་ཕྱི་མ་ཡོད་པ་དང་། གང་དུ་རིང་དུ་གནས་པར་གྱུར་པ་ལའོ། །གང་ལ་མི་སྩལ་བར་བགྱི། གང་ལ་སྔ་མ་ཡང་མེད་ལ་ཕྱི་མ་ཡང་མེད་པ་དང་། གང་རིང་དུ་མ་གནས་པར་གྱུར་པའོ། །མདོར་ན། ནད་པ་ཡི་ནི་དོན་ལ་སྟེ། །ནད་གཡོག་ཏུ་
[224b.5]ནི་གྱུར་པ་དང་། །རུང་བར་བྱས་དང་བསླབ་པ་བྱིན། །ནོར་རྣམས་རུང་བར་ཇི་ལྟར་བྱ། །དགེ་སློང་ནད་གཡོག་བགྱིད་པ་དེ་དོན་ཅིག་ལ་མཚམས་ཀྱི་སླད་རོལ་དུ་མཆིས་པ་དང་། དེ་མཚམས་ཀྱི་སླད་རོལ་དུ་མཆིས་པའི་འོག་ཏུ་ནད་པ་དུས་ལས་འདས་ན་ནད་གཡོག་ལ་གོས་རྣམས་
[224b.6]སྩལ་བར་བགྱིའམ་མི་སྩལ་བར་བགྱི། ཁ་ཅིག་ལ་ནི་སྦྱིན་པར་བྱའོ། །ཁ་ཅིག་ལ་ནི་མི་སྦྱིན་པར་བྱའོ། །གང་ལ་སྩལ་བར་བགྱི། གང་ནད་པའི་དོན་གྱི་ཕྱིར་བྲེལ་བར་གྱུར་པ་དེ་ལ་ནི་སྦྱིན་པར་བྱའོ། །གང་རང་གི་དོན་ཏམ་གཞན་གྱི་དོན་ལ་བྲེལ་བར་གྱུར་པ་དེ་ལ་ནི་མི་སྦྱིན་
[224b.7]ནོ། །ཁྱིམ་པ་ཞིག་ནད་པའི་གཡོག་བགྱིད་ན་གོས་སྩལ་བར་བགྱིའམ་མི་སྩལ་བར་བགྱི། གསུངས་པ། མི་སྦྱིན་ཏེ། དགེ་སློང་མ་དང་། དགེ་སློབ་མ་དང་། དགེ་ཚུལ་མ་ཡང་དེ་བཞིན་དུ་མི་སྦྱིན་ནོ། །དགེ་ཚུལ་ཕ་ཞིག་ནད་གཡོག་བགྱིད་ན་དེ་ལ་ནད་གཡོག་གི་
[225a]
[225a.1]གོས་སྩལ་བར་བགྱིའམ། མི་སྩལ་བར་བགྱི། གསུངས་པ། སྦྱིན་པར་བྱའོ། །ཇི་ཙམ་ཞིག་སྩལ། ཀུན་དང་ཡང་མཉམ་པར་རོ། །ནད་གཡོག་དབྱར་གནས་གཞན་དུ་ཚུལ་དུ་ཞུགས་པ་ཞིག་ན། དེ་ལ་ནད་གཡོག་གི་གོས་སྩལ་བར་བགྱིའམ། མི་སྩལ་བར་
[225a.2]བགྱི། བཅོམ་ལྡན་འདས་ཀྱིས་བཀའ་སྩལ་པ། སྦྱིན་པར་བྱའོ། །ནད་གཡོག་སུས་བགྱི། མཁན་པོ་དང་། སློབ་དཔོན་དང་། མཁན་པོ་གཅིག་པ་དང་། སློབ་དཔོན་གཅིག་པ་དང་། སྨྲ་བ་དང་། ཀུན་དུ་སྨྲ་བ་དང་། སྟོན་པ་དང་། ལྷན་ཅིག་སྤྱོད་པ་དང་། སློབ་མས་སོ། །
[225a.3]དེ་སྟེ་མེད་ན་དགེ་འདུན་གྱིས་ནད་གཡོག་སྐོས་ཤིག །དེ་སྟེ་དགེ་འདུན་གྱིས་ཀྱང་ནད་གཡོག་མ་བསྐོས་ན་འདས་པ་དང་བཅས་པའོ། །ནད་གཡོག་གིས་ཀྱང་ནད་པའི་ནད་གཡོག་མ་བྱས་ན་ཉེས་བྱས་སུ་འགྱུར་རོ། །དེ་སྟེ་ནད་པས་ནད་གཡོག་ལ་ཆོས་བཞིན་དུ་བསྒོ་བ་མ་མཉན་ན་ཉེས་བྱས་སུ་
[225a.4]འགྱུར་རོ། །ནད་པ་ལ་ཡང་དེ་བཞིན་ནོ། །ནད་པ་ལ་ཇི་སྲིད་དུ་ནད་གཡོག་བགྱི། ཇི་སྲིད་ནད་པ་ཤི་བའམ། དེ་སྟེ་སོས་པར་གྱུར་པའི་བར་དུའོ། །མི་ཕན་པ་རྣམས་སྤོང་བར་བྱེད། ཕན་པའི་རྣམས་ནི་སྒྲུབ་པར་བྱེད། དོན་རྣམས་ཀྱང་ཉམས་པར་མི་བྱེད་པ་བསླབ་པ་སྩལ་པས་
[225a.5]གང་ནས་བཟུང་ཞིང་གོས་རྣམས་བྱིན་གྱིས་བརླབ་པར་བགྱི་ནམ་རྙེད་ནའོ། །ནོར་རྣམས་ཇི་ལྟར་རུང་བར་བགྱི། མི་རུང་བ་འདིས་རུང་བ་བསྒྲུབ་པར་བྱ་ཞིང་ན་བའི་སྨན་རྣམས་གཞག་པར་བྱའོ་སྙམ་དུའོ། །མདོར་ན། དགེ་སློང་གནས་པ་རྣམ་བཞི་ནི། །གནང་བ་དང་ནི་རས་རྣམས་དང་། །
[225a.6]སོང་ནས་སླར་འོངས་སྤང་བ་དང་། །སྦོམ་པོ་མུ་སྟེགས་ཅན་དང་གསུམ། །དགེ་སློང་གིས་སྔར་ཡང་མ་ལགས། སླད་ཀྱིས་ཀྱང་མ་ལགས་པར་གནས་བཞིར་དབྱར་ཅིག་ཅར་ཚུལ་དུ་ཡང་ཞུགས་ལ་ནོངས་པར་ཀྱང་མི་འགྱུར་བ་མཆིས་སམ། ཡོད་དེ། དེ་འདི་ལྟར་དགེ་སློང་
[225a.7]དེ་ཁྲིའམ་རེ་ལྡེའམ་ར་གོང་ཡང་རུང་སྟེ། གནས་བཞིའི་མཚམས་སུ་མནན་ནས་དབྱར་ཚུལ་དུ་ཞུགས་ན་ཚུལ་དུ་ཞུགས་པ་ཞེས་ཀྱང་བྱ་སྟེ། ཉེས་པ་ཡང་མེད་དོ། །དེའི་གོས་ཀྱི་བགོས་སྐལ་གང་ནས་འཐོབ། ཐམས་ཅད་ནས་སོ། །དབྱར་གྱི་རས་ཆེན་ཚད་ལས་ཆུང་ངུ་འཆང་ན་དེའི་
[225b]
[225b.1]ནོངས་པ་གང་ལགས། གསུངས་པ། ཉེས་བྱས་སུ་འགྱུར་རོ། །དེ་བཞིན་དུ་གཡན་པ་དགབ་པ་དང་གདིང་བ་ཡང་དེ་བཞིན་ནོ། །སོང་ནས་སླར་མཆིས་པའི་གོས་ཀྱིས་གཏན་པ་གདིང་ན་གཏན་པ་བཏིང་བ་ཞེས་བགྱིའམ། མ་བཏིང་བ་ཞེས་བགྱི། གསུངས་པ། གཏན་པ་མ་
[225b.2]བཏིང་བ་ཞེས་བྱའོ། །གོས་དེ་གང་ལགས། ལམ་ཕན་ཆད་ནས་རྙེད་པའོ། །སྤང་བ་བྱུང་བའི་གོས་རྣམས་བགོས་ན་དེའི་ལྟུང་བ་གང་ལགས། གསུངས་པ། ཉེས་བྱས་སོ། །མུ་སྟེགས་ཅན་གྱི་རྒྱལ་མཚན་གོས་མ་མཆིས་པ་དང་། འོལ་བའི་སྒྲོ་དང་། སྐྲའི་ལ་བ་དང་གསུམ་
[225b.3]འཆང་ན་དེའི་ལྟུང་བ་གང་ལགས། ཉེས་པ་སྦོམ་པོར་འགྱུར་རོ། །མུ་སྟེགས་ཅན་གྱི་རྒྱལ་མཚན་གསུམ་པོ་མ་གཏོགས་པར་མུ་སྟེགས་ཅན་གྱི་རྒྱལ་མཚན་གཞན་འཛིན་ན་ཅིར་འགྱུར། བཅོམ་ལྡན་འདས་ཀྱིས་བཀའ་སྩལ་པ། ཉེས་བྱས་སོ། །འདུལ་བ་གཞུང་དམ་པ་ལས། 
[225b.4]མ་ན་བི་ཀ་བའི་སྒོ་དང་པོ་སྟེ་རྫོགས་སྷོ།། །།མདོར་བསྡུས་པར་ན། རྙིངས་པ་གདིང་དང་རིངས་པ་གསུམ། །གཟུ་བོའི་ཉེས་པ་ཇི་ཙམ་གྱིས། །ཀོ་ཤམ་བིས་ནི་ཇི་ལྟར་ལས་བྱས་པ། །ལས་དང་གཟུ་བོ་རྗེས་སུ་བསྒྲགས། །བསྡིགས་པ་བསྡུས་ནས་བསྒྲགས་པའོ། །མདོར་
[225b.5]ན། རྙིངས་པ་སར་པ་གཉིས་པོ་དང་། །ཁ་དོག་ཅན་དང་མ་བཞག་པ། །མི་རུང་དང་ཡང་དེ་བཞིན་ཏེ། །ཡོངས་སྤྱད་དང་མ་བགོས་རུང་བའོ། །བཙུན་པ་བཅོམ་ལྡན་འདས་ཀྱིས་གོས་རྙིངས་པ་གཏན་པར་བཏིང་ན་གཏན་པར་མ་བཏིང་བའོ། །ཞེས་གསུངས་ན། གོས་རྙིངས་པ་
[225b.6]གང་ལགས། གོས་གང་ཡང་གཏན་པར་བཏིང་བར་གྱུར་པའོ། །བཅོམ་ལྡན་འདས་ཀྱིས་གོས་སར་པ་གཏན་པར་བཏིང་ན་གཏན་པ་བཏིང་བ་ཡིན་ནོ་ཞེས་གསུངས་ན། གོས་སར་པ་གང་ལགས། གོས་གང་སྔར་གཏན་པར་མ་བཏིང་བའོ། །བཅོམ་ལྡན་འདས་ཀྱིས་གཏན་པ་བཏིང་བའི་
[225b.7]དགེ་སློང་གིས་གོས་ལེན་པའི་ཚེ་སེམས་གསུམ་བསྐྱེད་པར་བྱའོ། །ཐོག་མར་འགྲོ་བར་བྱའོ། །གང་གི་ཚེ་མཐར་ཕྱིན་ན་སྐུད་ཁམ་གསུམ་ཙམ་ཡང་དྲུབས་ལ། སེམས་རྣམ་པ་གསུམ་ཡང་བསྐྱེད་པར་བྱའོ། །འཁྲུ་བ་དང་། འདྲ་བ་དང་། བཙོ་བ་དང་། དཀྱིལ་འཁོར་ཕྱེད་དང་གསུམ་
[226a]
[226a.1]པ་ཡང་བྱོས་ཤིག་ཅེས་གསུངས་ན། གཏན་པ་བཏིང་བས་སེམས་རྣམ་པ་གསུམ་བསྐྱེད་ན་གཏན་པ་བཏིང་ཞེས་བགྱིའམ། དེ་སྟེ་གོས་འདི་ནི་དགེ་འདུན་གྱི་གཏན་པར་གཏིང་སྟེ། བདག་གིས་ཞེས་སེམས་རྣམ་པ་གཉིས་བསྐྱེད་པར་བགྱི། སེམས་དེ་ལྟར་རྣམ་གཉིས་
[226a.2]བསྐྱེད་དེ་གཏན་པར་བཏིང་ན་གཏན་པ་གདིང་བ་ལ་ཉེས་བྱས་སུ་འགྱུར་རོ། །སྤང་བའི་གོས་གཏན་པར་བཏིང་ན་གཏན་པར་བཏིང་བར་མི་འགྱུར་རོ་ཞེས་གསུངས་ན། སྤང་བའི་གོས་གང་ལགས། ཞག་བཅུ་ལས་འདས་པའམ། ནུབ་གཅིག་བྲལ་བར་གྱུར་པའོ། །མི་རུང་བའི་གོས་གཏན་པར་
[226a.3]བཏིང་ན་གཏན་པར་བཏིང་བ་མ་ཡིན་ནོ་ཞེས་གསུངས་ན། མི་རུང་བའི་གོས་གང་ལགས། གོས་གང་རྒྱུ་མི་རུང་བར་གྱུར་པའོ། །བཙུན་པ་བཅོམ་ལྡན་འདས་ཀྱིས་གོས་བགོས་པ་རྙིང་པ་གཏན་པ་བཏིང་ན་གཏན་པར་བཏིང་བ་མ་ཡིན་ནོ་ཞེས་གསུངས་ན། གོས་རྙིང་པ་བགོས་པ་དེ་གང་ལགས། 
[226a.4]གོས་གང་དགེ་སློང་གིས་རྟག་ཏུ་བགོས་པའོ། །མ་བགོས་པའི་གོས་གཏན་པར་བཏིང་ན་གཏན་པར་བཏིང་བ་ཡིན་ནོ་ཞེས་གསུངས་ན། མ་བགོས་པའི་གོས་གང་ལགས། གོས་གང་རྒྱུ་ལས་གསར་དུ་བཏགས་པའོ། །མ་བགོས་པ་རུང་བའི་གོས་གཏན་པར་བཏིང་ན་གཏན་པར་བཏིང་
[226a.5]བ་ཡིན་ཞེས་གསུངས་ན། མ་བགོས་པ་རུང་བའི་གོས་གང་ལགས། གོས་གང་ཁོད་དང་ལྡན་པ་དེ་གཏན་པར་བཏིང་ན་གཏན་པར་བཏིང་བ་ཞེས་བྱའོ། །མདོར་ན། མ་བཏིང་བར་ནི་དགེ་འདུན་བྱེ། །བཏིང་ནས་བྱེ་བར་གྱུར་པ་ནི། །ཕྱོགས་གཅིག་པ་ནི་གང་གིས་བགྱི། །ཟིན་པར་བྱ་བར་
[226a.6]གྱུར་པའོ། །བཙུན་པ་གཏན་པ་མ་བཏིང་བའི་གནས་སུ་དགེ་འདུན་བྱེ་ནས་དེ་དག་ལས་ཕྱོགས་གཅིག་གམ་ཕྱོགས་གཉིས་པས་གཏན་པ་བཏིང་ན་གཏན་པ་བཏིང་བ་ཞེས་བགྱིའམ། ཨུ་པཱ་ལི་གཏན་པ་བཏིང་བ་ཞེས་བྱའོ། །དེ་ཐམས་ཅད་ཅི་གཏན་པ་བཏིང་བ་ཞེས་བགྱིའམ། ཨུ་
[226a.7]པཱ་ལི་མ་ཡིན་ཏེ། གང་གིས་བཏིང་བ་དེ་དག་ལ་ནི་བཏིང་བ་ཞེས་བྱའི་གང་གིས་མ་བཏིང་བ་དེ་དག་ནི་གཏན་པ་མ་བཏིང་བ་ཞེས་བྱའོ། །བཙུན་པ་བཏིང་བའི་གནས་སུ་དགེ་འདུན་བྱེ་ནས་དེ་དག་ལས་ཕྱོགས་གཅིག་པའམ་ཕྱོགས་གཉིས་པོས་ཀྱང་རུང་གཏན་པ་བྱུང་ན་གཏན་པ་ཕྱུང་བ་ཞེས་
[226b]
[226b.1]བགྱིའམ། ཨུ་པཱ་ལི་ཕྱུང་བའོ། །ཅི་ཐམས་ཅད་ཀྱིས་ཕྱུང་བ་ཞེས་བགྱིའམ། ཨུ་པཱ་ལི་མ་ཡིན་ཏེ། གང་གིས་གཏན་པ་ཕྱུང་བ་དེ་དག་ལ་ནི་ཕྱུང་བ་ཞེས་བྱ། གང་གིས་མ་ཕྱུང་བ་དེ་དག་ལ་ནི་གཏན་པ་ཕྱུང་བ་ཞེས་མི་བྱའོ། །དགེ་འདུན་ཕྱོགས་དང་། ཕྱོགས་མ་ཡིན་པར་བྱེ་སྟེ་མཆིས་ན་
[226b.2]གང་གིས་གཏན་པ་གདིང་བར་བགྱི། བཅོམ་ལྡན་འདས་ཀྱིས་བཀའ་སྩལ་པ། ཆོས་བཞིན་སྨྲ་བ་རྣམས་ཀྱིས་སོ། །བཙུན་པ་གོས་མ་ལགས་པར་དགེ་འདུན་གྱི་གཏན་པར་བཏིང་ན་གཏན་པར་བཏིང་བ་ཞེས་བགྱིའམ། གཏན་པར་མ་བཏིང་བ་ཞེས་བགྱི། ཨུ་པཱ་ལི་མ་བཏིང་བ་ཞེས་བྱའོ། །
[226b.3]བཙུན་པ་གོས་ཟིན་ནས་གཏན་པར་བཏིང་ན་གཏན་པ་བཏིང་བ་ཞེས་བགྱིའམ། ཨུ་པཱ་ལི་བཏིང་བ་ཞེས་བྱའོ། །མདོར་ན། སེམས་གསུམ་བསྐྱེད་དང་བག་ཡངས་དང་། །རྐྱེན་དང་གཏན་པ་དེ་ཡི་དོན། །ཨུ་པཱ་ལི་གནས་བྲེལ་བའོ། །གཏན་པ་བཏིང་བའི་དགེ་སློང་གིས་མཇུག་ཏུ་ཁབ་སོ་འདྲུབ་
[226b.4]པའི་ཚེ་སེམས་གསུམ་བསྐྱེད་པར་གྱིས་ཤིག་ཅེས་གསུངས་ན། དེ་གང་ལགས། གོས་འདི་དགེ་འདུན་གྱི་གཏན་པར་གདིང་བར་བྱའོ། །གོས་འདི་ནི་གདིང་ངོ་། །གོས་འདི་ནི་བཏིང་ངོ་ཞེས་བརྗོད་དོ། །གཏན་པ་གདིང་བ་དེ་ལྟར་སེམས་གསུམ་བསྐྱེད་ན་གཏན་པ་བཏིང་བ་ཞེས་བགྱིའམ། 
[226b.5]མ་བཏིང་བ་ཞེས་བགྱིའམ། བཏིང་བ་ཞེས་བྱའོ། །འོན་ཀྱང་སེམས་བསྐྱེད་པ་རྣམ་པ་གཉིས་ནི་སྔ་མ་བཞིན་དུ་གྱིས་ཤིག །སེམས་དེ་གཉིས་མ་བསྐྱེད་ན་ཅིར་འགྱུར། གཏན་པ་བཏིང་བ་ཞེས་ནི་བྱ་སྟེ། གཏན་པ་གདིང་བ་ནི་ཉེས་བྱས་སུ་འགྱུར་རོ། །གཏན་པ་བཏིང་བའི་གནས་སུ་
[226b.6]རྐྱེན་དུས་བག་ཡངས་སུ་འགྱུར། ལྔ་སྟེ། གོས་ཅི་རྙེད་འཆང་ཡང་རུང་བ་དང་། སྦྱར་མ་མེད་བཞིན་དུ་གྲོང་དུ་འཇུག་པ་དང་། འདུས་ཤིང་ཟ་བ་དང་། ཡང་ཡང་ཟ་བ་དང་། མ་བསྒོ་བར་སྤྱོད་པ་དང་། སྟེང་གོས་དང་། མཐང་གོས་ཀྱིས་ལྗོངས་སྤྱོད་དུ་འགྲོ་བའོ། །བཙུན་པ་རྒྱུ་
[226b.7]དུ་རྐྱེན་དུས་ན་སྦྱར་མ་བཞག་ཀྱང་འབྲལ་བར་མི་འགྱུར། ལྔ་སྟེ། ཇི་ལྟར་འདུལ་བ་ལས་འདུས་པར་འབྱུང་བ་བཞིན་དུ་དབྱར་གྱི་རས་ཆེན་གཞག་པའང་དེ་བཞིན་ནོ། །གཏན་པ་ཞེས་བགྱི་བའི་དོན་ཇི་ལྟ་བུ་ལགས། གཏན་པ་ཞེས་བྱ་བ་ནི་གོས་ལ་བྱ་སྟེ། གོས་གང་དགེ་འདུན་གྱི་གཏན་
[227a]
[227a.1]པར་གདིང་བའོ། །བཙུན་པ་བཅོམ་ལྡན་འདས་ཀྱིས་ཨུ་པཱ་ལི་ཁྱོད་གནས་བྲེལ་བའོ་ཞེས་གསུངས་པའི་དོན་ཇི་ལྟ་བུ་ལགས། གནས་གང་ན་གོས་རྙེད་པར་གྱུར་པ་ནི་བྲེལ་བ་ཞེས་བྱའོ། །མདོར་ན། བརྟད་དང་ཟླ་བ་གསུམ་པ་དང་། །དུས་དང་ཞིག་པར་གྱུར་པ་
[227a.2]དང་། །གང་ཟག་ལྔ་དང་མ་ལྟ་བུ། །གང་ཟག་གསུམ་གདིང་བ་འབྱིན་པ་ཐ་མའོ། །བརྟད་པའི་གོས་གཏན་པར་བཏིང་ན་གཏན་པ་བཏིང་བ་ཡིན་ནོ་ཞེས་གསུངས་ན། བརྟད་པའི་གོས་གང་ལགས། ཞག་འདི་ཙམ་ན་སྐབས་འབྱེད་པར་འགྱུར་བའི་ཚེ་རྙེད་པའོ། །ཟླ་བ་གསུམ་
[227a.3]འདས་ནས་གོས་རྙེད་པ་དེ་གཏན་པར་བཏིང་ན་གཏན་པར་བཏིང་བ་ཡིན་ནོ་ཞེས་གསུངས་ན། ཟླ་བ་གསུམ་འདས་པའི་གོས་གང་ལགས། གཞི་ན་འཁོད་པ་རྣམས་ཀྱིས་ནི་བཅྭ་ལྔ་གྱུར། བློ་བུར་དུ་ཡང་དགེ་སློང་མང་ཞིག་ལྷགས་ཏེ་དེ་དག་ལྟ་བ་མཐུན་པ་ཡོངས་སུ་དག་པ་དེ་དག་
[227a.4]གི་ནི་ཉིན་པར་བཅུ་བཞིར་གྱུར་ལ། དེ་སྟེ་གཞི་ན་འཁོད་པ་ལྟར་གློ་བུར་དུ་ལྷགས་པའི་རྣམས་བྱེད་ན་ནི་དེའི་ཚེ་གོས་གང་རྙེད་པ་དེ་ཟླ་བ་གསུམ་འདས་ནས་རྙེད་པའི་གོས་ཡིན་ཏེ། དེ་གཏན་པར་བཏིང་ན་གཏན་པར་བཏིང་བ་ཞེས་བྱའོ། །དུས་ཀྱི་གོས་གཏན་པར་བཏིང་ན་གཏན་པར་བཏིང་བ་
[227a.5]ཡིན་ནོ་ཞེས་གསུངས་ན། དུས་ཀྱི་གོས་གང་ལགས། གོས་གང་དབྱར་གྱི་ཟླ་བ་ཐ་མ་ལ་རྙེད་པའོ། །གོས་ཞིགས་པ་གཏན་པར་བཏིང་ན་གཏན་པར་བཏིང་བ་མ་ཡིན་ནོ་ཞེས་གསུངས་ན། གོས་ཞིགས་པ་གང་ལགས། གང་དགེ་སློང་གི་ལུས་ལས་དེངས་པའོ། །གང་ཟག་ལྔས་
[227a.6]གཏན་པ་བཏིང་ན་གཏན་པ་བཏིང་བ་མ་ཡིན་ཏེ། ལྔ་གང་ཞེ་ན། དབྱར་མེད་པ་དང་། དབྱར་ཞིག་པ་དང་། དབྱར་ཕྱི་མར་ཞུགས་པ་དང་། སྤངས་པ་དང་། རྗེས་སུ་ཕྱོགས་པའོ། །མ་ལྟ་བུའི་གཞི་ལས་རྣམ་པ་འདི་བརྒྱད་ཀྱིས་ན་གཏན་པ་ཕྱུང་བར་འགྱུར་རོ། །མཐུན་
[227a.7]པར་གཟུང་བ་གང་། ཐ་མ་གཉིས་ཀྱི་ཆ་མ་གཏོགས་པའི་ལྷག་མ་རྣམས་ནི་མཐུན་པར་གཟུང་བ་མ་ཡིན་ནོ། །བཞི་ལས་ཉུང་བས་གཏན་པ་བཏིང་ན་གཏན་པ་བཏིང་བ་ཞེས་བགྱིའམ། མ་བཏིང་བ་ཞེས་བྱའོ། །དེ་བཞིན་དུ་བཞི་པོ་ཁྱིམ་པའམ། དེ་བཞིན་གཤེགས་པ་
[227b]
[227b.1]ལ་ངན་སེམས་ཀྱིས་ཁྲག་ཕྱུང་བའི་བར་དང་། བཞི་པོས་གཏན་པ་བཏིང་ན་བཏིང་བ་མ་ཡིན་ནོ། །གང་གི་ཉིན་པར་གཏན་པ་བཏིང་ན་དེའི་ཉིན་པར་གསོལ་བ་དང་ལས་མ་བགྱིས་པར་ཕྱུང་བར་འགྱུར་བ་མཆིས་སམ། ཡོད་དེ། དེ་འདི་ལྟར་གཞི་ན་གནས་པའི་རྣམས་ཀྱིས་ཚེས་བཅུ་
[227b.2]དྲུག་ལ་གཏན་པ་བཏིང་བ་དང་། གློ་བུར་དུ་དགེ་སློང་མང་ཞིག་ལྷགས་ཏེ། དེ་དག་ཀྱང་ཡོངས་སུ་དག་ལ་ལྟ་བ་མཐུན། གནས་མཐུན་ཏེ་དེ་དག་གིས་ནི་དེའི་ཉིན་པར་ཚེས་བཅྭ་ལྔ་ཡིན་ཏེ། དེ་ན་གཞི་ན་འཁོད་པ་རྣམས་ཀྱིས་ཀྱང་དེ་དག་དེ་ལྟར་བྱས་ཏེ་དེའི་ཉིན་པར་གསོ་སྦྱིན་བྱས་
[227b.3]ན་གསོལ་བ་དང་ལས་མ་བྱས་པར་གཏན་པ་ཕྱུང་བར་འགྱུར་རོ། །མདོར་ན། ཇི་ཙམ་གྱིས་ནི་དགེ་འདུན་ལ། །དེ་ཡི་ཚུལ་ལ་རྣམ་པ་གསུམ། །གཞན་གྱིས་གཞན་ལ་བདེ་བ་དང་། །དགེ་སློང་རྣམས་ཀྱི་གསོ་སྦྱིན་ནོ། །ཇི་ཙམ་གྱིས་ན་དགེ་འདུན་གྱི་དབྱེན་བགྱིས་པའི་གང་ཟག་
[227b.4]ལགས། དེ་བཞིན་གཤེགས་པའི་ཉན་ཐོས་འདུས་པའི་དགེ་འདུན་ཕྱེ་ན་མནར་མེད་པའི་ཁ་ན་མ་ཐོ་བ་ཐོབ་པར་འགྱུར་ལ་དེ་མཚམས་མེད་པའི་ཁ་ན་མ་ཐོ་བའི་ལས་སུ་ཡང་འགྱུར་རོ། །ཨུ་པཱ་ལི་འདི་ལྟ་སྟེ། དགེ་སློང་གིས་ཆོས་མ་ཡིན་པ་ལ་ཆོས་བཞིན་མ་ཡིན་པའི་འདུ་
[227b.5]ཤེས་ཀྱིས་རྒྱས་པར་ཏེ་རྣམ་པ་བཅྭ་བརྒྱད་དུ་ཇི་ལྟར་འདུལ་བ་ལས་འབྱུང་བ་བཞིན་ནོ། །གང་དགེ་འདུན་གྱི་དབྱེན་བགྱིས་པ་དེ་ཐམས་ཅད་དགེ་འདུན་འཁྲུགས་པ་ལགས་སམ། གང་དགེ་འདུན་འཁྲུགས་པ་དེ་ཐམས་ཅད་དགེ་འདུན་གྱི་དབྱེན་ལགས། དགེ་འདུན་གྱི་དབྱེན་ཡིན་ལ་
[227b.6]འཁྲུག་པ་མ་ཡིན་པར་འགྱུར་བ་རྣམ་པ་བཞིར་སྦྱར་བ་ཡང་ཡོད་དོ། །དགེ་འདུན་གྱི་དབྱེན་ཡིན་ལ་འཁྲུག་པ་མ་ཡིན་པར་འགྱུར་བ་གང་ཞེ་ན། དེ་འདི་ལྟར་དགེ་འདུན་ཕྱེ་བར་ནི་གྱུར་ལ་དགེ་འདུན་གྱི་དབྱེན་དུ་འགྱུར་བའི་དངོས་པོ་བཅུ་བཞི་ནི་མ་བཟུང་བར་གྱུར་པའོ། །དེ་ནི་དགེ་
[227b.7]འདུན་ཕྱེ་བ་ཡིན་ཏེ་དགེ་འདུན་འཁྲུག་པ་ནི་མ་ཡིན་ནོ། །དགེ་འདུན་འཁྲུགས་པར་གྱུར་ལ་དགེ་འདུན་ཕྱེ་བ་མ་ཡིན་པ་གང་ཞེ་ན། དེ་འདི་ལྟར་དགེ་འདུན་གྱི་དབྱེན་དུ་འགྱུར་བའི་དངོས་པོ་བཅུ་བཞི་བཟུང་བར་གྱུར་པ་དེ་ནི་དགེ་འདུན་འཁྲུགས་པར་གྱུར་གྱི་དགེ་འདུན་གྱི་དབྱེན་མ་ཡིན་
[228a]
[228a.1]པའོ། །དགེ་འདུན་འཁྲུགས་ལ་དགེ་འདུན་བྱེ་བར་ཡང་གྱུར་པ་ནི། དེ་འདི་ལྟར་དགེ་འདུན་ཕྱེ་བར་ཡང་གྱུར་ལ་དབྱེན་དུ་འགྱུར་བའི་དངོས་པོ་བཅུ་བཞི་ཡང་ཤིན་ཏུ་ངེས་པར་བཟུང་བ་དེ་ནི་དགེ་འདུན་ཕྱེ་ལ་དགེ་འདུན་འཁྲུགས་པར་གྱུར་པའོ། །དགེ་
[228a.2]འདུན་གྱི་དབྱེན་ཡང་མ་ཡིན་ལ་འཁྲུགས་པར་ཡང་མ་གྱུར་པ་གང་ཞེ་ན། རྣམ་པ་དེ་དག་མ་གཏོགས་པའོ། །གང་དགེ་འདུན་བྱེ་བའི་དགེ་འདུན་དེ་ཐམས་ཅད་ཐ་དད་དུ་གྱུར་པ་ལགས་སམ། གང་དགེ་འདུན་ཐ་དད་དུ་གྱུར་པ་དེ་ཐམས་ཅད་དགེ་འདུན་བྱེ་བ་ལགས། དགེ་འདུན་
[228a.3]བྱེ་ལ་དགེ་འདུན་ཐ་དད་དུ་མ་གྱུར་པའང་ཡོད་དེ། རྣམ་པ་བཞིར་སྦྱར་རོ། །དྲིས་པ། དགེ་འདུན་བྱེ་ལ་དགེ་འདུན་ཐ་དད་དུ་མ་གྱུར་པ་གང་ཞེ་ན། དེ་འདི་ལྟར་དགེ་འདུན་བྱེ་བར་ནི་གྱུར་ན་དགེ་འདུན་གནས་ཐ་དད་པའམ། གོས་ཐ་དད་དུ་གྱུར་པ་མེད་པ་དེ་ནི་དགེ་འདུན་བྱེ་མོད་ཀྱི་
[228a.4]དགེ་འདུན་ཐ་དད་དུ་གྱུར་པ་མ་ཡིན་ནོ། །དགེ་འདུན་ཐ་དད་དུ་གྱུར་ལ་དགེ་འདུན་མ་བྱེ་བ་གང་ཞེ་ན། འདི་ལྟར་དགེ་འདུན་གཉིས་ཐ་དད་དུ་གྱུར་པ་ནས་རྒྱས་པར་ཏེ། དགེ་འདུན་བྱེ་བར་མ་གྱུར་པའི་བར་དུ་དགེ་འདུན་ཐ་དད་དུ་གྱུར་མོད་ཀྱི་མ་བྱེ་བའོ། །དགེ་འདུན་བྱེ་ལ་དགེ་འདུན་ཐ་
[228a.5]དད་དུའང་སྤྱོད་པ་གང་ཞེ་ན། དེ་འདི་ལྟར་དགེ་འདུན་དེ་དག་བྱེ་བར་ཡང་གྱུར་ལ། དགེ་འདུན་གཉིས་སུ་གནས་ཀྱིས་ཐ་དད་པའམ། མཚམས་ཀྱིས་ཐ་དད་པའམ། རྙེད་པ་ཐ་དད་པའམ། གོས་ཐ་དད་པར་སྤྱོད་པར་གྱུར་པ་དེ་ནི་དགེ་འདུན་བྱེ་ལ་དགེ་འདུན་ཐ་དད་དུ་གྱུར་པ་
[228a.6]ཡིན་ནོ། །དགེ་འདུན་བྱེ་བའང་མེད་ལ་དགེ་འདུན་ཐ་དད་དུའང་གྱུར་པ་ཡང་མ་ཡིན་པ་གང་ཞེ་ན། རྣམ་པ་དེ་ལྟ་བུ་མ་གཏོགས་པའོ། །གང་དགེ་འདུན་བྱེ་བ་དེ་ཐམས་ཅད་དགེ་འདུན་སོ་སོར་གྱུར་པ་ལགས་ལ་གང་དགེ་འདུན་སོ་སོར་གྱུར་པ་དེ་ཐམས་ཅད་དགེ་འདུན་བྱེ་བར་
[228a.7]འགྱུར་རམ། དགེ་འདུན་བྱེ་ལ་དགེ་འདུན་ཐ་དད་དུ་གྱུར་པའང་མ་ཡིན་པའང་ཡོད་དེ། དེ་ཡང་རྣམ་པ་བཞིར་སྦྱར་རོ། །དགེ་འདུན་བྱེ་ལ་ཐ་དད་དུ་གྱུར་པ་མ་ཡིན་པ་གང་ཞེ་ན། དེ་འདི་ལྟར་དགེ་འདུན་བྱེ་བར་གྱུར་ཀྱང་དགེ་འདུན་གཉིས་གནས་ལས་སོ་སོའམ། གོས་ལས་
[228b]
[228b.1]སོ་སོར་སྤྱོད་པ་མང་བ་དེ་ནི་དགེ་འདུན་བྱེ་མོད་ཀྱི་དགེ་འདུན་ཐ་དད་དུ་གནས་པ་མ་ཡིན་ནོ། །དགེ་འདུན་ཐ་དད་དུ་གྱུར་ཅིང་དགེ་འདུན་མ་བྱེ་བ་གང་ཞེ་ན། དེ་འདི་ལྟར་དགེ་འདུན་གཉིས་གནས་དང་མཚམས་དང་རྙེད་པ་སོ་སོར་གྱུར་པ་དེ་ནི་དགེ་འདུན་ཐ་དད་དུ་གྱུར་ཅིང་དགེ་འདུན་བྱེ་བ་མ་ཡིན་
[228b.2]པའོ། །དགེ་འདུན་བྱེ་ལ་དགེ་འདུན་ཐ་དད་དུ་གྱུར་པ་གང་ཞེ་ན། དེ་འདི་ལྟར་དགེ་འདུན་བྱེ་བར་ཡང་གྱུར་ལ། གཉིས་གནས་ཐ་དད་དུ་འཁོད་པ་ལ་སོགས་པ་སྔ་མ་བཞིན་ནོ། །དགེ་འདུན་བྱེ་བའང་མ་ཡིན་ལ་དགེ་འདུན་ཐ་དད་དུ་གནས་པ་ཡང་མ་ཡིན་པ་གང་ཞེ་ན། རྣམ་པ་དེ་ལྟ་བུ་
[228b.3]མ་གཏོགས་པའོ། །དགེ་འདུན་བྱེ་ནས་ཐ་དད་དུ་སྤྱོད་པ་ལས་ཕྱོགས་གཅིག་གམ་གཉིས་པོས་མཚམས་བཀྲོལ་ན་བཀྲོལ་བ་ཞེས་བགྱིའམ། དེ་སྟེ་ཆོས་བཞིན་སྨྲ་བས་བཀྲོལ་ན་ནི་བཀྲོལ་བ་ཞེས་བྱའོ། །དགེ་འདུན་ཕྱེ་ནས་ཕྱོགས་སོ་སོར་གནས་ཤིང་འཁོད་ན་དགེ་སློང་མ་རྣམས་
[228b.4]ཀྱིས་གསོ་སྦྱིན་བགྱིའམ། བྱའོ། །དེ་ཅིའི་ཕྱིར་ཞེ་ན། དགེ་སློང་མ་དང་དགེ་སློང་རྣམས་སོ་སོར་གནས་པའི་ཕྱིར་རོ། །མདོར་ན། གཟུ་བོ་ལས་ནི་གཉིས་སུ་བྱ། །སྤངས་པ་དེ་ཡང་གྲོགས་མེད་པ། །སྤངས་པར་གྱུར་པ་མི་ཤེས་ན། །རྗེས་སུ་ཕྱོགས་དང་སྤྱོད་པ་དང་། །དབྱེན་བྱེད་
[228b.5]རྗེས་སུ་འཇུག་པའོ། །དགེ་འདུན་ཕྱེ་ནས་ཕྱོགས་དང་ཕྱོགས་མ་ཡིན་པར་གནས་ན་གཟུ་བོ་རྣམས་ཀྱིས་ཇི་ལྟ་བུར་བགྱི། མཚམས་ཀྱི་ཕྱི་རོལ་དུ་དོང་ལ་གསོ་སྦྱིན་བྱོས་ཤིག །དགེ་འདུན་བྱེ་ནས་ཕྱོགས་དང་ཕྱོགས་མཚམས་པར་འཁོད་ནས་དགེ་སློང་མ་ལ་བསྟན་པ་སུས་བགྱི། ཆོས་
[228b.6]བཞིན་སྨྲས་པས་སོ། །དེ་སྟེ་ཆོས་བཞིན་སྨྲ་བ་གཟུ་བོ་རྣམས་ཀྱིས་མཚམས་ཀྱི་ཕྱི་རོལ་དུ་དེང་ལ་སྟོན་ཅིག །སྤངས་པའི་རྗེས་སུ་ཕྱོགས་ན་ཉེས་པ་ཅིར་འགྱུར། གཉིས་ལ་ནི་ཉེས་བྱས་སོ། །གཅིག་ལ་ནི་ལྟུང་བའོ། །སྤངས་པ་དང་སྤངས་པ་གྲོགས་དང་བཅས་པ་ཞེས་བགྱིའམ། གྲོགས་
[228b.7]མ་མཆིས་པ་ཞེས་བགྱི། སྤངས་པ་ནི་ཐམས་ཅད་ཀྱང་གཅིག་པུ་སྟེ་གཉིས་སུ་མ་ཡིན་པ་གྲོགས་མེད་པ་ཞེས་བྱའོ། །སྤངས་པ་དང་ལྷན་ཅིག་ཏུ་སྤྱོད་པར་བགྱིའམ། མི་སྤྱད་པར་བགྱི། སྤངས་པ་ནི་ཐམས་ཅད་དང་ལྷན་ཅིག་ཏུ་མི་སྤྱད་པར་བྱའོ། །གང་སྤངས་པར་མ་འཚལ་ན་དེ་དང་
[229a]
[229a.1]ལྷན་ཅིག་སྤྱོད་པར་བགྱིའམ། གང་ལ་སྤངས་པར་མི་ཤེས་ན་དེ་དང་ལྷན་ཅིག་གནས། ལྷན་ཅིག་སྤྱད་ཀྱང་ཉེས་པ་མེད་དོ། །ཉེ་བར་ཕྱོགས་པ་དང་ཉེ་བར་མ་ཕྱོགས་པ་ལྷན་ཅིག་ཏུ་སྤྱོད་ན་ཉེས་བྱས་སུ་འགྱུར་རོ། །ཉེ་བར་མ་ཕྱོགས་པ་དང་ཉེ་བར་ཕྱོགས་པ་དང་
[229a.2]ལྷན་ཅིག་ཏུ་སྤྱོད་ན་ཉེས་བྱས་སུ་འགྱུར་རོ། །དབྱེན་བྱེད་པའི་རྗེས་སུ་ཕྱོགས་པ་གང་ཟག་བཞི་ཡོད་ན་དགེ་འདུན་བྱེ་བ་ཞེས་བྱའོ། །ཇི་ཙམ་གྱིས་ན་དགེ་འདུན་གྱི་དབྱེན་དུ་འགྱུར། སྐྱེ་བོ་བཞི་དབྱེན་བྱེད་པའི་རྗེས་སུ་ཕྱོགས་པར་གྱུར་པའོ། །མདོར་ན། དེ་འདྲ་བ་དང་དད་པ་དང་། །
[229a.3]ཆོས་དང་ཆོས་བཞིན་འདྲ་བ་དང་། །ཉེས་ལས་དབྱུང་བ་སྤངས་པ་དང་། །དབྱེན་པར་མཐོང་དང་ཡན་ལག་གོ། །བཙུན་པ་བཅོམ་ལྡན་འདས་ཀྱིས་དེ་འདྲ་བའི་དགེ་སློང་སྤང་བར་མ་བྱེད་ཅིག་ཅེས་གསུངས་ན། དེ་འདྲ་བའི་དགེ་སློང་གང་ལགས། དགེ་སློང་གང་གྲགས་པ། བསོད་
[229a.4]ནམས་ཆེ་བ། མང་དུ་ཐོས་པའོ། །མདོ་སྡེ་འཛིན་པ། འདུལ་བ་འཛིན་པ། མ་ལྟ་བུ་འཛིན་པ། གཡོག་མང་བ། འཁོར་མང་བ། དེ་ལྟ་བུ་ནི་དེ་འདྲ་བའི་དགེ་སློང་ཞེས་བྱའོ། །དེ་འདྲ་བའི་དགེ་སློང་སྤངས་ན་ལྟུང་བ་ཅིར་འགྱུར་ཉེས་བྱས་སོ། །དེ་སྟེ་དབྱེ་བའི་དེ་གང་ལགས། དེ་ལ་
[229a.5]དད་པའི་དགེ་སློང་ཞེས་ནི་ངས་དགོངས་ཏེ་གསུངས་ན་དད་པའི་དགེ་སློང་གི་ཚིག་བཞིན་དུ་ཉེས་པ་ཆོས་བཞིན་སླར་བྱོས་ཤིག །བྲམ་ཟེ་དད་པ་ཟེར་བ་ལྟར། དགེ་སློང་གིས་ཉེས་པ་ཆོས་བཞིན་མ་བྱས་ན་ཉེས་བྱས་སུ་འགྱུར་རོ། །ཆོས་བཞིན་དུ་སྨྲ་བའི་དགེ་སློང་སྟན་གྱི་བར་དུ་འདུག་ཤིག་
[229a.6]ཅེས་གསུངས་ན་ཆོས་བཞིན་དུ་སྨྲ་བ་གང་ལགས། གང་ཉེས་པ་གཅིག་ལ་གཅིག་པུ་སྙོལ་བ་དང་། འབྱུང་བར་སྩོལ་བ་དང་། ཕྱག་འཚལ་བར་སྟོན་པའོ། །དགེ་འདུན་བྱེ་ནས་ཕྱོགས་མ་ཡིན་པར་གནས་ན། གཏན་པ་བཏིང་བ་སུས་དབྱུང་བར་བགྱི། ཆོས་བཞིན་དུ་སྨྲ་བ་
[229a.7]དག་གིས་དབྱུང་ངོ་། །སྤངས་པའི་དགེ་སློང་དག་སྤུ་ཉལ་བ་དང་། དབྱུང་བར་སྩོལ་བ་དང་། ཕྱག་འཚལ་བར་སྟོན་པར་བགྱིད་ན། དེ་དག་སུས་བཟོད་པར་གསོལ་བར་བགྱི། གང་སྤངས་པ་དང་རྗེས་སུ་སོང་བས་སོ། །ཤཱ་རིའི་བུ་མལ་སྟན་རྣམས་ནི་རིགས་པར་བགོས་
[229b]
[229b.1]ཤིག་ཅེས་གསུངས་ན། རིགས་པ་དེ་གང་ལགས། དེ་ནི་ཕྱོགས་གཅིག་ཏུ་རིགས་པར་བྱས་པའོ། །སྐྲ་བརྒྱར་གྱེས་པའི་ཡན་ལག་གི་དུམ་བུ་ཚོལ་ལ་སྦྱོར་ཅིག །སོ་སོར་དབྱེ་བར་ནི་མ་བྱེད་ཅིག་ཅེས་གསུངས་ན་དེ་སྐད་དུ་གསུངས་པའི་དོན་གང་། ཡན་ལག་གི་དུམ་བུ་ནི་
[229b.2]དད་པ་བླང་བའོ། །ཡན་ལག་བཙལ་བར་བྱ། དུམ་བུ་བཙལ་བར་བྱ། དགེ་འདུན་འདུས་པ་བཙལ་བར་བྱའི་དབྱེན་དུ་འགྱུར་བ་ལ་ནི་འཇུག་པར་མི་བྱའོ། །མདོར་ན། ཀཽ་ཤཱམ་བཱི་ཡི་ཕྱོགས་གཉིས་དང་། །གསོ་སྦྱིན་དང་ནི་ཆོས་གོས་དང་། །ཀཽ་ཤཱམ་བཱི་ཡི་ཕྱོགས་གཅིག་དང་། །
[229b.3]ཡངས་པ་ཅན་གྱི་གཟུ་བོ་སྟེ། །གཟུ་བོས་ཀྱང་ནི་ཕྱོགས་གཉིས་སུ། །ཡངས་པ་ཅན་གྱི་གཟུ་བོའོ། །ཀཽ་ཤཱམ་བཱིའི་ཕྱོགས་གཉིས་པོ་གཅིག་ཏུ་འདུས་ནས་གསོ་སྦྱིན་ལ་ཞུགས་ན་གཟུ་བོ་རྣམས་ཀྱིས་ཇི་ལྟར་འཚལ་ཅིག །མཚམས་ཀྱི་ཕྱི་རོལ་དུ་དེང་ལ་གསོ་སྦྱིན་བྱོས་ཤིག །ཀཽ་ཤཱམ་
[229b.4]བཱིའི་ཕྱོགས་གཉིས་ཀ་གཅིག་ཏུ་འདུས་ཤིང་འཁོད་པ་ལ་དེ་ན་མི་ཞིག་གིས་དགེ་འདུན་ལ་གོས་ཕུལ་ན་དེ་གང་དབང་། གནས་བརྟན་གང་ན་འདུག་པ་དབང་ངོ་། །ཕྱོགས་གཅིག་ན་ནི་གནས་བརྟན་མཆིས། ཕྱོགས་གཅིག་ན་ནི་གནས་བརྟན་འོག་མ་མཆིས་ན་གང་དབང་། དེ་གཉིས་
[229b.5]ལས་གང་ལ་ཆུ་རྒྱུན་བྲིམས་པ་དེ་དབང་ངོ་། །ཐམས་ཅད་ཀྱིས་ཇི་ལྟར་བགོ་བར་བགྱི། གང་ལ་ཐོབ་པ་དེ་རྣམས་ལ་རིམ་བཞིན་དུའོ། །ཡུལ་ཡངས་པ་ཅན་དང་ཀཽ་ཤཱམ་བཱི་པ་གཉིས་ལྷན་ཅིག་གསོ་སྦྱིན་བགྱིད་ན་བགྱིས་པ་ཞེས་བགྱིའམ། ཨུ་པཱ་ལི་མ་ཡིན་ནོ། །གཟུ་བོ་རྣམས་ཀཽ་ཤཱམ་
[229b.6]བཱི་པ་དང་གསོ་སྦྱིན་བགྱིས་ན་བགྱིས་པ་ཞེས་བགྱིའམ། ཨུ་པཱ་ལི་མ་ཡིན་ནོ། །གཟུ་བོ་རྣམས་ཡངས་པ་ཅན་པ་དག་དང་གསོ་སྦྱིན་བགྱིས་ན་བགྱིས་པ་ཞེས་བགྱིའམ། ཨུ་པཱ་ལི་མ་ཡིན་ནོ། །མདོར་ན། གང་གི་དུས་སུ་བྱེ་བར་གྱུར། །སྲིང་མོ་རྣམས་ལའང་རྗེས་བསྒྲགས་པ། །
[229b.7]ཕྱོགས་དང་དགེ་སློང་མ་ཡི་དགེ་འདུན་དང་། གང་གི་དུས་སུ་ཀཽ་ཤཱམ་བཱིའི་དགེ་འདུན་རྣམས་བྱེ་བར་གྱུར། གང་གི་ཚེ་དེ་དག་གི་མཚམས་ཀྱི་ནང་དུ་གསོ་སྦྱིན་ཐ་དད་དུ་བྱས་པ་ནའོ། །གང་གི་དུས་སུ་དགེ་སློང་གང་གིས། ཀཽ་ཤཱམ་བཱིའི་དགེ་སློང་ཕྱེ། ཆོས་བཞིན་སྨྲ་བ་མ་ཡིན་པ་དག་
[230a]
[230a.1]གིས་ཏེ། མཚམས་ཀྱི་ནང་དུ་ལྷན་ཅིག་གནས་པ་ལས་གསོ་སྦྱིན་ཐ་དད་དུ་བྱས་པས་སོ། །དགེ་སློང་མའི་དགེ་འདུན་ཀྱང་ཕྱེ་ནས་ཐ་དད་དུ་གནས་པ་ཞེས་བྱའོ། །ཅི་དགེ་སློང་མའི་དགེ་འདུན་བྱེ་བ་ལ་ཟླ་བ་ཕྱེད་ཕྱེད་ཅིང་ལུང་བསྟན་པར་བགྱིའམ། བཅོམ་ལྡན་
[230a.2]འདས་ཀྱིས་བཀའ་སྩལ་པ། བསྟན་པར་མི་བྱ་སྟེ། སྲིང་མོའི་རྣམས་མཐུན་པར་གྱིས་ཤིག་ཅེས་སྔར་བསྒོ་བར་བྱའོ། །རྣམ་པ་གཉིས་ཀྱི་ཕྱིར་དགེ་འདུན་བྱེ་བ་རྗེས་སུ་བསྒྲགས་པ་དང་ཚུལ་ཤིང་བྲིམས་པ་ལགས་སོ་ཞེས་གསུངས་ན། གང་གིས་དབྱེ་ཞིང་གནོད་པར་བརྩམས་ཏེ་རྗེས་
[230a.3]སུ་བསྒྲགས་སམ་ཚུལ་ཤིང་བྲིམས་པ་ལས་བླངས་ན། དགེ་འདུན་བྱེ་བ་ཞེས་བགྱིའམ། ཨུ་པཱ་ལི་མ་ཡིན་ནོ། །ལས་བགྱིད་པ་ལ་ཅིར་འགྱུར། དབྱེན་གྱི་འཁོར་དུ་གཏོགས་པས་ན་དེ་སྟེ་དགེ་འདུན་ཐམས་ཅད་ཀྱིས་ན་དགེ་འདུན་ཐམས་ཅད་ཀྱང་འདས་པ་དང་བཅས་པར་འགྱུར་རོ། །
[230a.4]ཕྱི་རོལ་ན་དགེ་སློང་མའི་དགེ་འདུན་ཕྱོགས་དང་ཕྱོགས་མ་ཡིན་པར་གནས་པར་གྱུར་ན་དེ་དག་ལ་ཟླ་བ་ཕྱེད་ཕྱེད་ཅིང་ལུང་བསྟན་པ་སྩལ་བར་བགྱིའམ། དགེ་སློང་མའི་དགེ་འདུན་ཀྱང་བྱེ་བར་འགྱུར་གྱིས་སྦྱིན་པར་བྱའོ། །ཡངས་པ་ཅན་གྱི་དགེ་སློང་མ་རྣམས་ལ་ལུང་བསྟན་པར་
[230a.5]བགྱི་བ་ལས་དེ་ན་ཀཽ་ཤཱམ་བཱི་ཡང་མཆིས་པར་གྱུར་ན་དེ་དག་ལས་ཇི་ལྟ་བུར་བསྟན་པར་བགྱི། མཚམས་ཀྱི་ཕྱི་རོལ་དུ་སོང་ལ་བསྟན་པར་བྱའོ། །མདོར་ན། གཅིག་གིས་གཅིག་ལ་སྤངས་པ་དང་། །གཉིད་ཀྱིས་ལོག་ནས་སྤངས་པ་དང་། །གཞན་དག་གིས་ཀྱང་གང་ཟག་
[230a.6]ལ། །ཚུལ་བཞིན་དུ་ཡང་མ་བྱས་པའོ། །བཙུན་པ་བཅོམ་ལྡན་འདས་ཀྱིས་ཆོས་བཞིན་མ་ཡིན་པས་བྱས་ལ་མ་འདུས་པ་དང་། ཆོས་བཞིན་མ་ཡིན་ལ་འདུས་པ་དང་། ཆོས་བཞིན་མ་ཡིན་པ་དང་འདྲ་བ་ལ་འདུས་པ་དང་། ཆོས་བཞིན་མ་ཡིན་པ་དང་འདྲ་བ་ལ་མ་འདུས་
[230a.7]པའོ་ཞེས་གསུངས་ན། ཆོས་བཞིན་མ་ཡིན་པར་བགྱིས་ན་མ་འདུས་པ་གང་ལགས། བསྡིགས་པའི་ལས་བྱ་བར་རིགས་པ་ལས་སྤངས་ནས་འདུས་པ་སྟེ། དེ་ལྟར་ན་ཆོས་བཞིན་མ་ཡིན་པར་བྱས་ལ་མ་འདུས་པའོ། །ཆོས་བཞིན་མ་ཡིན་པ་ལ་འདུས་པ་གང་ཞེ་ན། 
[230b]
[230b.1]བསྡིགས་པའི་ལས་སུ་རིགས་པ་ལ་སྤངས་ལ་འདུས་པར་ཡང་གྱུར་པ་སྟེ། དེ་ལྟར་ན་ཆོས་བཞིན་མ་ཡིན་པ་ལ་འདུས་པའོ། །ཆོས་བཞིན་མ་ཡིན་པ་དང་འདྲ་བ་ལ་མ་འདུས་པ་གང་ཞེ་ན། སྤང་བར་རིགས་པ་ལ་ཐོག་མར་རྗེས་སུ་བསྒྲགས་ཏེ། དེའི་འོག་ཏུ་གསོལ་བ་བྱས་ནས་སྤངས་
[230b.2]ན་དེ་ནི་ཆོས་བཞིན་མ་ཡིན་པ་དང་འདྲ་བ་ལ་མ་འདུས་པའོ། །ཆོས་བཞིན་མ་ཡིན་པ་དང་འདྲ་བ་ལ་འདུས་པ་གང་ཞེ་ན། སྤངས་པར་རིགས་པ་ལ་སྔར་རྗེས་སུ་བསྒྲགས་ཏེ། དེའི་འོག་ཏུ་གསོལ་བ་བྱས་ཏེ་སྤངས་ལ་འདུས་པར་ཡང་གྱུར་པ་སྟེ། དེ་ནི་ཆོས་བཞིན་མ་ཡིན་པ་དང་འདྲ་བ་
[230b.3]ལ་འདུས་པའོ། །ཆོས་བཞིན་དུ་མ་འདུས་པ་གང་ཞེ་ན། སྤངས་པར་རིགས་པ་སྤངས་ལ་མ་འདུས་པར་ཀྱང་གྱུར་པ་སྟེ། དེ་ནི་ཆོས་བཞིན་དུ་མ་འདུས་པའོ། །གཅིག་གིས་གཅིག་སྤངས་ན་ཉེས་བྱས་སུ་འགྱུར་རོ། །གཅིག་གིས་གཉིས་སམ་མང་པོ་སྤངས་ནས་བཞིའི་བར་དུ་
[230b.4]ནི་བསྐོར་ཅིང་བསྡུ་བར་བྱའོ། །བཞིས་བཞི་སྤངས་ན་དབྱེན་གྱི་འཁོར་དུ་གཏོགས་པའི་ཉེས་པ་སྦོམ་པོར་འགྱུར་རོ། །དགེ་འདུན་ཐམས་ཅད་གཉིད་ཀྱིས་ལོག་པ་ལ་དགེ་སློང་སྤངས་ན་སྤངས་པ་ཞེས་བགྱིའམ། དེ་སྟེ་གསོལ་བ་བྱས་ནས་ཉལ་ཏེ་སྤངས་ན་ནི་སྤང་བ་ཞེས་བྱའོ། །
[230b.5]དེ་སྟེ་སྔར་ཉལ་ལ་ཕྱིས་གསོལ་བ་བྱས་ན་སྤངས་པ་ཞེས་མི་བྱའོ། །ལས་གཞན་དུ་བསྒྲགས་ལ་གཞན་དུ་སྤངས་ན་སྤངས་པ་ཞེས་ནི་བྱ་སྟེ། དགེ་འདུན་ཐམས་ཅད་ཀྱིས་མི་ཤེས་ན་དབྱེན་གྱི་འཁོར་དུ་གཏོགས་པས་ལས་བྱེད་པ་ལ་ཉེས་པ་སྦོམ་པོར་འགྱུར་རོ། །དེ་སྟེ་དགེ་
[230b.6]འདུན་ཐམས་ཅད་ཀྱིས་ཤེས་ན་དགེ་འདུན་ཐམས་ཅད་འདས་པ་དང་བཅས་པའོ། །དགེ་སློང་བཞི་པས་ཉུང་བས་སྤངས་ན་སྤངས་པ་ཞེས་བགྱིའམ། ཨུ་པཱ་ལི་མ་ཡིན་ཏེ། ཁྱིམ་པ་ནས་དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བའི་བར་དུ་དེ་དག་གིས་གྲངས་
[230b.7]སུ་བསྐང་སྟེ། དགེ་སློང་སྤངས་ན་སྤངས་པ་ཞེས་མི་བྱའོ། །མདོར་ན། ལས་ལ་ཕྱིན་དང་བཟློག་པ་དང་། །ཉལ་བ་སྙོམས་པར་ཞུགས་པ་དང་། །དགེ་སློང་གཅིག་ལ་བསྒོ་བ་དང་། །ལྔ་པོས་སྤང་བར་མི་བྱའོ། །བཙུན་པ་བཅོམ་ལྡན་འདས་ཀྱིས་དགེ་སློང་ཇི་
[231a]
[231a.1]སྙེད་ལས་ལ་ཕྱིན་ཅིང་མངོན་དུ་གྱུར་ལ་དད་པ་བླང་བར་རིགས་པའི་རྣམས་ལ་དད་པའང་བླངས་པར་གྱུར། གང་གིས་བཟློག་པར་བྱས་ན་ཡང་བཟློག་པར་བརྩན་པའི་དགེ་སློང་དག་ཀྱང་མངོན་སུམ་དུ་གྱུར་ལ་དགག་པའང་མེད། བཟློག་པའང་མེད་དོ། །ཞེས་
[231a.2]གསུངས་ན། དགེ་སློང་ལས་ལ་ཕྱིན་པ་ནི་གང་ལགས། དགེ་སློང་བཞི་འདུས་ནས་ལས་བྱ་བའི་རིགས་པ་ལ་དགེ་སློང་ཡོངས་སུ་དག་པ་ཐམས་ཅད་ལ་ཡང་མཚུངས་པར་གནས་པ་བཞི་ཚོགས་པ་ནི་ལས་ལ་ཕྱིན་པའི། དགེ་སློང་ལྔ་འདུས་ནས་བྱ་བ་དང་། བཅུ་འདུས་ནས་བྱ་བ་དང་། 
[231a.3]ཉི་ཤུ་འདུས་ནས་བྱ་བ་རྣམས་ལས་ལའང་ཕྱིན་ལ་དགེ་སློང་དེ་དག་ཀྱང་ཡོངས་སུ་དག་པ་ལྟ་བ་མཐུན་པ་རྣམས་ཚོགས་པ་ནི་ལས་ལ་ཕྱིན་པ་ཞེས་བྱའོ། །གང་ལ་བཟློག་པ་ལགས། གང་གི་བཟློག་པ་བརྩན་པ་སྟེ་ས་ལ་གནས་པ་ལ་ནི་ནམ་མཁའ་ལ་གནས་པས་བཟློག་པ་མི་བརྩན་ནོ། །
[231a.4]དེ་བཞིན་མཚམས་ཀྱི་ཕྱི་རོལ་ན་འདུག་པས་མཚམས་ཀྱི་ནང་ན་འདུག་པ་ལ་བཟློག་པའང་མི་བརྩན་ནོ། །ཨུ་པཱ་ལི་བརྩན་པ་ནི་དགེ་ཚུལ་བསླབ་པ་སྟོན་པའི་ཚེ་བདག་ལ་བསླབ་པ་མ་སྟོན་ཅིག་ཅེས་ཟེར་ན་དེའི་བཟློག་པ་བརྩན་ནོ། །དགེ་ཚུལ་བསྙེན་པར་རྫོགས་པར་བྱ་བའི་ཚེ་བདག་ལ་
[231a.5]བསྙེན་པར་རྫོགས་པར་མ་བྱེད་ཅིག་ཅེས་ཟེར་ན་ཡང་དེའི་བཟློག་པ་བརྩན་ནོ། །ཆད་པས་གཅད་པ་ལ་ཆད་པ་གཅོད་པའི་ཚེ་བདག་ཆད་པས་མ་གཅོད་ཅིག་ཅེས་ཟེར་བ་དང་། དེ་བཞིན་དུ་གཞི་ནས་བསླང་སྟེ་ཡིད་མགུ་བར་བྱ་བ་དང་། དབྱུང་བར་བྱ་བ་དང་། དེ་བཞིན་དུ་གང་ཟག་བཅུ་
[231a.6]གཉིས་བསྒོ་བ་ཐམས་ཅད་ཀྱིས་ཀྱང་བཟློག་པར་བརྩན་ནོ། །ཉལ་བ་སྤངས་པ་ཞེས་བགྱིའམ། དེ་སྟེ་གསོལ་བ་ཐོས་ནས་ཉལ་ན་སྤངས་པ་ཞེས་བྱའོ། །དེ་སྔར་ཉལ་ལ་གསོལ་བ་ཕྱིས་བྱས་ན་མ་སྤངས་པ་ཞེས་བྱའོ། །སྙོམས་པ་ལ་ཞུགས་པ་ཡང་དེ་བཞིན་ནོ། །དགེ་སློང་གཅིག་པུ་
[231a.7]ཞིག་གིས་བསྒོ་ནའང་བཟློག་པ་ཞེས་བྱའོ། །དགེ་འདུན་བྱེ་སྟེ་ཕྱོགས་དང་ཕྱོགས་མ་ཡིན་པར་གནས་པས་ཕྱོགས་གང་ཡང་རུང་བ་ཅིག་སྤངས་པ་ན་སྤངས་པ་ཞེས་བགྱིའམ། མ་སྤངས་པ་ཞེས་བགྱི་གསུངས་པ། མ་སྤངས་པ་ཞེས་བྱའོ། །མདོར་ན། གཟུ་བོས་གྲངས་སུ་བསྐངས་
[231b]
[231b.1]པ་དང་། །ཆོས་མིན་ཆོས་སུ་བསྒྲགས་པ་དང་། །དགེ་འདུན་དབུས་སུ་བསྒོ་བ་དང་། །བཅས་པ་རྣམ་པར་བསྒོ་བའོ། །གཟུ་བོས་མང་པོར་བསྐངས་ཏེ་དགེ་སློང་གིས་སྤངས་པ་སྤངས་པ་ཞེས་བགྱིའམ། མ་སྤངས་པ་ཞེས་བགྱི། གསུངས་པ། སྤངས་པ་ཞེས་ནི་བྱ་སྟེ་གཟུ་
[231b.2]བོའི་དངོས་པོ་ནི་མེད་པར་འགྱུར་རོ། །གང་ཅུང་ཟད་ཆོས་བཞིན་མ་ལགས་པའི་ལས་དེ་ཐམས་ཅད་མ་འདུས་པའི་ལས་སམ། དེ་སྟེ་གང་ཅུང་ཟད་མ་འདུས་པའི་ལས་དེ་ཐམས་ཅད་ཆོས་བཞིན་མ་ལགས་པའི་ལས་ཞེས་བགྱིའམ། ཨུ་པཱ་ལི་མ་ཡིན་ཏེ། ཆོས་བཞིན་མ་ཡིན་པའི་ལས་
[231b.3]ཀྱང་གཞན་ལ། མ་འདུས་པའི་ལས་ཀྱང་གཞན་ནོ། །ཆོས་བཞིན་མ་ཡིན་པའི་ལས་ལ་མ་འདུས་པའི་ལས་མ་ཡིན་པ་གང་ཞེ་ན། གང་ལ་བྱ་བ་དེ་མངོན་སུམ་དུ་མ་གྱུར། གླེངས་པའང་མེད། དྲན་པར་བྱས་པའང་གཞན་མེད་དམ་འཆར་ཡང་མ་བཅུག་པ་ལ་བྱེད་པ་དང་། དགེ་སློང་ཇི་སྙེད་
[231b.4]པ་ཀུན་ལས་ལ་ཕྱིན་ཅིང་འདུས་ནས་མངོན་སུམ་དུ་གྱུར། དད་པ་བླང་བའི་རིགས་པ་ལས་དད་པ་ཡང་བླངས་ནས་གང་གིས་བཟློག་ན་བཟློག་པ་ལ་བརྩན་པའི་དགེ་སློང་རྣམས་མངོན་སུམ་དུ་གྱུར་ཀྱང་དགག་པར་མི་བྱེད། ཟློག་པར་མི་བྱེད་པ་འདི་ནི་ཆོས་བཞིན་མ་ཡིན་པའི་ལས་ཡིན་
[231b.5]ལ་མ་འདུས་པའི་ལས་ནི་མ་ཡིན་པའོ། །མ་འདུས་པའི་ལས་ཡིན་ལ་ཆོས་བཞིན་མ་ཡིན་པའི་ལས་མ་ཡིན་པ་གང་ཞེ་ན། གང་ལ་བྱ་བ་མངོན་སུམ་དུ་གྱུར་ལ་གླེངས། དྲན་པར་བྱས། དམ་འཆར་བཅུག་ནས་བྱེད་པ་དང་། དགེ་སློང་ཇི་སྙེད་ལས་ལ་བྱིན་པར་བྱེད་པ་དེ་ཐམས་
[231b.6]ཅད་ཀྱང་མ་འདུས། མངོན་སུམ་དུ་མ་གྱུར། དད་པ་བླང་བའི་རིགས་པ་ལས་དད་པའང་མ་བླངས། དགེ་སློང་མངོན་སུམ་དུ་གྱུར་པ་དག་གིས་དགག་པ་དང་བཟློག་པའང་བརྩན་པར་གྱུར་པ་དེ་ནི་མ་འདུས་པའི་ལས་ཡིན་ལ་ཆོས་བཞིན་མ་ཡིན་པའི་ལས་ནི་མ་ཡིན་ནོ། །གང་ཆོས་
[231b.7]བཞིན་པའི་ལས་དེ་ཐམས་ཅད་འདུས་པའི་ལས་ལགས་སམ། ཨུ་པཱ་ལི་མ་ཡིན་ཏེ། ཆོས་བཞིན་གྱི་ལས་གཞན་ལ་འདུས་པའི་ལས་ཀྱང་གཞན་ནོ། །ཆོས་བཞིན་གྱི་ལས་ལགས་ལ་འདུས་པའི་ལས་མ་ལགས་པ་གང་ལགས། གསུངས་པ། དེ་ལ་མངོན་སུམ་དུ་བྱེད་ཅིང་གླེངས་པ་
[232a]
[232a.1]དང་། དགེ་སློང་ཇི་སྙེད་ལས་ལ་ཕྱིན་པར་བྱེད་པ་དེ་ཐམས་ཅད་མ་འདུས་མངོན་སུམ་དུའང་མ་གྱུར། དད་པ་བླང་བའི་རིགས་པའང་མ་བླངས། དགེ་སློང་གང་གིས་བཟློག་པ་བརྩན་པ་དེ་དག་ཀྱང་མངོན་སུམ་དུ་གྱུར་ཅིང་འགོག་པ་ཟློག་པ་འདི་ནི་ཆོས་བཞིན་གྱི་ལས་
[232a.2]ཡིན་ལ་འདུས་པའི་ལས་མ་ཡིན་ནོ། །འདུས་པའི་ལས་ལགས་ལ་ཆོས་བཞིན་གྱི་ལས་མ་ལགས་པ་གང་ལགས། གསུངས་པ། མངོན་སུམ་དུ་མ་གྱུར་པར་དེ་ལ་བྱེད་ཅིང་མ་གླེངས། དྲན་པར་མ་བྱས། དངོས་པོ་མ་ཡིན། དམ་འཆར་མ་བཅུག་པར་བྱེད་པ་དང་། དགེ་སློང་ཇི་
[232a.3]སྙེད་ལས་ལ་ཕྱིན་པར་བྱ་བ་དེ་ཐམས་ཅད་འདུས་ཤིང་མངོན་སུམ་དུ་གྱུར་ལ་དད་པ་བླང་བའི་རིགས་པ་ལས་དད་པའང་བླངས། དགེ་སློང་གང་མངོན་སུམ་དུ་གྱུར་ན་བཟློག་པ་བརྩན་པ་དེ་དག་ཀྱང་མི་འགོག་མི་ཟློག་པ་འདི་ནི་འདུས་པའི་ལས་ཡིན་ལ་ཆོས་བཞིན་མ་ཡིན་པའི་ལས་སོ། །གང་
[232a.4]སུ་ལ་དགེ་འདུན་གྱི་དབུས་སུ་ལན་གསུམ་གྱི་བར་དུ་བསྒོ་ན་དེ་ཐམས་ཅད་ནོངས་པར་འགྱུར་རམ། གསུངས་པ། འགྱུར་བ་ཡང་ཡོད། མི་འགྱུར་བ་ཡང་ཡོད་དེ། གང་ལ་དགེ་འདུན་གྱི་དབུས་སུ་ལན་གསུམ་གྱི་བར་དུ་བསྒོ་ན་དེ་ཐམས་ཅད་ཉེས་པར་འགྱུར་རོ། །ནོངས་པར་འགྱུར་
[232a.5]ལ་དགེ་འདུན་གྱི་ནང་དུ་ལན་གསུམ་གྱི་བར་དུ་བསྒོ་མི་འཚལ་བ་མཆིས་སམ། གསུངས་པ། བསྒོ་བ་རྣམས་མ་གཏོགས་པར་ཉེས་པ་གཞན་བྱུང་བའོ། །ཇི་ཙམ་གྱིས་ན་ཐ་མར་གྱུར་པ་ལ་ཡི་དམ་བརྗོད་པ་ཞེས་བགྱི། གསུངས་པ། གང་ལ་ཕས་ཕམ་པ་བཞི་ལས་གང་ཡང་རུང་
[232a.6]ཉེས་པ་བྱུང་ནས་དགེ་འདུན་གྱི་དབུས་སུ་ལན་གསུམ་དུ་ཁས་ལེན་པའི་ཐ་མའི་དངོས་པོ་ལ་དམ་འཆའ་བར་བྱེད་པ་ཞེས་བྱའོ། །ཆད་པས་བཅད་པའི་བསྒོ་བ་དེ་དགེ་སློང་གིས་སྤངས་ན་སྤངས་པ་ཞེས་བགྱིའམ། གསུངས་པ། མངོན་སུམ་དུ་གནས་པའི་སྡོམ་པ་མ་གཏོགས་པར་གཞན་
[232a.7]ཐམས་ཅད་ཀྱི་ལས་སུ་བྱས་པ་ཞེས་བྱའོ།། །།འདུལ་བ་གཞུང་དམ་པ། བམ་པོ་བཞི་བཅུ་རྩ་བདུན་པ། མདོར་ན། དང་པོར་རྗེས་སུ་བསྒོ་བ་དང་། །དད་པ་བདག་ཉིད་ཡི་དམ་འཆའ། །བཞི་ལ་བསླབ་པ་སྦྱིན་པ་དང་། །ཚུལ་ཤིང་ལེན་པར་བྱས་པ་དང་། །སོ་སོར་
[232b]
[232b.1]གནས་པ་ཐ་མའོ། །ལས་སྔར་བསྒོ་ནས་ཕྱིས་གསོལ་བ་བགྱིས་ན་དགེ་སློང་སྤངས་པ་ཞེས་བགྱིའམ། མ་སྤངས་པ་ཞེས་བགྱི། མ་སྤངས་པ་ཞེས་བྱའོ། །ཆད་པ་བགྱིད་པ་ལ་ཅིར་འགྱུར། དེ་སྟེ་དགེ་འདུན་ཐམས་ཅད་མི་ཤེས་ན་དབྱེན་གྱི་འཁོར་དུ་གཏོགས་པས་ཉེས་པ་སྦོམ་
[232b.2]པོའོ། །དེ་སྟེ་དགེ་འདུན་ཐམས་ཅད་ཀྱིས་ཤེས་ན་དགེ་འདུན་ཐམས་ཅད་ལའང་འདས་པ་དང་བཅས་པར་འགྱུར་རོ། །ཆད་པ་བགྱིས་པས་དད་པ་བླངས་ཏེ་དགེ་སློང་ལ་སྤངས་ན་སྤངས་པ་ཞེས་བགྱིའམ། ཉེ་གཡོག་གི་སྡོམ་པ་མ་གཏོགས་ཏེ། ལས་ཐམས་ཅད་བྱས་པ་ཞེས་
[232b.3]བྱའོ། །བདག་ཉིད་ལ་ལས་བགྱིས་ན་བགྱིས་པ་ཞེས་བགྱིའམ། དེ་སྟེ་དོགས་པ་མེད་ན་བྱས་པ་ཞེས་བྱའོ། །དེ་སྟེ་དོགས་པ་ཡོད་ན་མ་བྱས་པ་ཞེས་བྱའོ། །བདག་ཉིད་ལ་སླར་ལས་བྱེད་པ་ནི་འདི་རྣམས་ཏེ། བདག་ཉིད་ལ་ཆད་པའི་ལས་བྱས་ནས་བདག་ཉིད་ལ་བདག་ཉིད་ཀྱིས་བཟོད་པ་
[232b.4]གསོལ་པའོ། །བཙུན་པ་གང་ལ་བསྡིགས་པའི་ལས་བགྱིད་པ་དང་། བསྐྲད་པར་བགྱིས་པ་དེ་དག་ལ་ཆོས་བཞིན་དུ་ཡི་དམ་འཆའ་སྩལ་བ་དེ་དག་ཀྱང་དགེ་འདུན་གྱི་ནང་དུ་ལན་གསུམ་གྱི་བར་དུ་ཁས་བླངས་ལ་བསླབ་པ་སྩལ་བའི་རིགས་པ་བཞི་ལ་བསྒྲགས་པ་གཅིག་གིས་བསླབ་པ་སྩལ་བར་
[232b.5]རུང་ངམ། བཅོམ་ལྡན་འདས་ཀྱིས་བཀའ་སྩལ་པ། ཨུ་པཱ་ལི་མི་རུང་ངོ་། །བསྒྲགས་པ་གཅིག་གིས་བཞི་བསྙེན་པར་རྫོགས་པར་རུང་ངམ། ཨུ་པཱ་ལི་མི་རུང་ངོ་། །ཚུལ་ཤིང་འབྲིམ་པ་དང་བཞིས་དགེ་སློང་ལ་སྤངས་ན་སྤངས་པ་ཞེས་བགྱིའམ། མ་སྤངས་པ་ཞེས་བྱའོ། །
[232b.6]མདོར་ན། བསྡིགས་པ་སྤངས་པའི་དགེ་སློང་དང་། །དབྱེན་བྱེད་གཅིག་པུ་མ་གཏོགས་ཏེ། །བསྡིགས་པ་ཞེས་བྱ་ཅི་ཡི་དོན། །ལྷག་པར་ཉེ་བར་བརྟག་པའོ། །བསྡིགས་པའི་ལས་བགྱིས་པ་ལ་སྨད་པའི་ལས་བགྱིས་ན་བགྱིས་པ་ཞེས་བགྱིའམ། བསྡིགས་པའི་ལས་ནི་མེད་
[232b.7]པར་འགྱུར་རོ། །བསྡིགས་པའི་ལས་བགྱིས་པ་ལ་བསྐྲད་པ་དང་། སླར་བསྡུ་བའི་ལས་བགྱིད་པ་ཞེས་བགྱིའམ་མ་བགྱིས་པ་ཞེས་བགྱི། གསུངས་པ། བྱས་པ་ནི་ཡིན་མོད་ཀྱི་བསྡིགས་པ་ནི་མེད་པར་འགྱུར་རོ། །ཇི་ལྟར་བསྡིགས་པའི་ལས་བྱས་པ་དེ་བཞིན་དུ་སྨད་པའི་
[233a]
[233a.1]ལས་བྱས་པ་དང་། བསྐྲད་པའི་ལས་བྱས་པ་དང་། སླར་བསྡུ་བའི་ལས་བྱས་པ་ལའང་རྒྱས་པར་ཏེ། རྣམ་པ་བཞིར་བསྐོར་བར་བརྗོད་པར་བྱའོ། །སྤངས་པ་ལ་བསྡིགས་པའི་ལས་བགྱིད་ན་བགྱིས་པ་ཞེས་བགྱིའམ། ཨུ་པཱ་ལི་མ་ཡིན་ཏེ། 
[233a.2]དེ་ནི་མཚུངས་པར་སྤྱོད་པ་མ་ཡིན་པའི་ཕྱིར་རོ། །དེ་བཞིན་དུ་སྨད་པ་དང་བསྐྲད་པ་དང་། སླར་བསྡུ་བའི་ལས་བགྱིད་པ་དེ་དག་བགྱིས་པ་ཞེས་བགྱིའམ། ཨུ་པཱ་ལི་མ་ཡིན་ཏེ། ད་ནི་མཚུངས་པར་སྤྱད་པ་མ་ཡིན་པའི་ཕྱིར་རོ། །དགེ་སློང་དག་མ་གཏོགས་པར་གཞན་ལ་
[233a.3]དབྱེན་བྱས་པ་ནི་ཉེས་བྱས་སུ་འགྱུར་རོ། །བསྡིགས་པ་ཞེས་བགྱི་བའི་དོན་ཇི་ལྟ་བུ། ཨུ་པཱ་ལི་དེ་ནི་མིང་ཙམ་མོད་ཀྱི། དགེ་སློང་གང་ཐབ་མོ་ཅན་དུ་གྱུར་པ་དེ་ལ་ཁྱོད་ནམ་ཐབ་མོ་དེ་ལས་སླར་ལོག་པར་མ་གྱུར་པ་དེའི་བར་དུ་ཁྱོད་ལ་དགེ་འདུན་གྱིས་ཕྱི་ཕྱིར་ཉེ་བར་རྟོག་གོ་ཞེས་
[233a.4]བསྒོ་བའོ། །སྨད་པ་ཞེས་བྱ་བའི་དོན་ཅི་ལགས། ཨུ་པཱ་ལི་སྨད་པ་ཞེས་པ་དེ་ནི་མིང་ཙམ་མོད་ཀྱི། དགེ་སློང་གང་ཕྱི་ཕྱིར་དགེ་འདུན་གྱི་ལྷག་མའི་ལྟུང་བར་གྱུར་པ་ལ་ཁྱོད་ཀྱིས་ནམ་ཕྱི་ཕྱིར་ལྟུང་བ་དེ་ལས་སླར་མ་ལོག་པ་དེའི་བར་དུ་གནས་འཆའ་ཞིང་འདུག་ཤིག་
[233a.5]ཅེས་བསྒོ་བའོ། །བསྐྲད་དོ་ཞེས་བགྱི་བའི་དོན་ཅི་ལགས། ཨུ་པཱ་ལི་བསྐྲད་དོ་ཞེས་བྱ་བ་ནི་མིང་ཙམ་མོད་ཀྱི། དགེ་སློང་གང་གིས་རིགས་སུན་པར་གྱུར་པ་སྟེ། དེ་གནས་དེ་ན་མ་འདུག་ཤིག་ཅེས་བསྒོ་བའོ། །སླར་བསྡུ་བ་ཞེས་བགྱི་བའི་དོན་ཅི་ལགས། ཨུ་པཱ་
[233a.6]ལི་དེ་ནི་མིང་ཙམ་མོད་ཀྱི་དགེ་སློང་གང་ཁྱིམ་པ་ལ་དཔྱས་པ་དེ་ལ་ཁྱོད་ཁྱིམ་བདག་དེ་ལ་བཟོད་པར་གསོལ་ཅིག་ཅེས་བསྒོ་བའོ། །ཁྱོད་ལ་དགེ་འདུན་གྱིས་ཕྱི་ཕྱིར་ཉེ་བར་རྟོག་པར་འགྱུར་རོ་ཞེས་གསུངས་ན་གསུངས་པ་དེའི་དོན་ཅི་ལགས། གསུངས་པ། ཁྱོད་ཀྱི་ལྟུང་བ་
[233a.7]གང་བྱུང་བ་དེ་ལ་དགེ་འདུན་གྱིས་ཆོས་བཞིན་དུ་ལས་བྱེད་དུ་འཇུག་གོ་ཞེས་བྱ་བའོ། །ཁྱོད་ཀྱིས་གཞན་ལ་གནས་ཤིང་འདུག་ཤིག་ཅེས་གསུངས་ན་དེའི་དོན་ཅི་ལགས། གསུངས་པ། གང་ཟག་གང་ལ་མཛའ་བའམ། བླ་མར་བྱེད་པའམ། ངོ་ཚ་བའམ། 
[233b]
[233b.1]ཁྲེལ་བ་འབྱུང་བར་གྱུར་པ་དེ་ལ་གནས་བརྟན་པར་བྱའོ། །མདོར་ན། ཞར་བ་མ་ཡིན་ཞར་ཞེས་སྨྲ། །དགེ་སློང་གནོད་པ་ལྟུང་བ་དང་། །ནང་ངམ་དེ་སྟེ་ཕྱི་ཡང་རུང་། །བར་ཆད་དག་ཏུ་གྱུར་པའོ། །ཞར་བ་མ་ཡིན་པ་ལ་ཞར་བ་ཞེས་སྨྲས་ན་ཅིར་འགྱུར། 
[233b.2]ཤེས་བཞིན་པའི་བརྫུན་སྨྲས་པས་ལྟུང་བའོ། །ཞར་བ་ལ་ཞར་ཞེས་སྨྲས་ན་མིའི་སྐྱོན་སྨྲས་པས་ལྟུང་བར་འགྱུར་རོ། །དགེ་སློང་ལ་གནོད་པ་ནི་ནང་ངམ་ཕྱིའོ་ཞེས་གསུངས་ན་ནང་ནི་གང་། ཕྱི་ནི་གང་། མཚམས་ཀྱི་ནང་ནི་ནང་ངོ་། །མཚམས་ཀྱི་ཕྱི་རོལ་ནི་ཕྱི་རོལ་
[233b.3]ལོ། །གཅིག་ཏུ་ན་ཡང་གཙུག་ལག་ཁང་གི་ནང་ནི་ནང་ངོ་། །བླ་གབ་མེད་པ་ནི་ཕྱི་རོལ་ལོ། །རྣམ་གྲངས་དུ་མར་བར་དུ་གཅོད་པའོ་ཞེས་བཅོམ་ལྡན་འདས་ཀྱིས་གསུངས་པ་བར་དུ་གཅོད་པའི་ཆོས་དེ་གང་ལགས། འདོད་པ་ནི་བར་དུ་གཅོད་པའི་ཆོས་ཏེ། ཨུ་
[233b.4]པཱ་ལི་འདོད་པ་ནི་བར་དུ་གཅོད་པའི་ཆོས་སུ་ངས་གསུངས་སོ། །འདུལ་བ་གཞུང་དམ་པ་མ་ན་པི་ཀ་ཞེས་བྱ་བའི་འདུལ་བའི་རིམ་པ་རྫོགས་སོ།། །།སངས་རྒྱས་བཅོམ་ལྡན་འདས་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེ་ནས་ཚེ་དང་
[233b.5]ལྡན་པ་ཨུ་པཱ་ལི་སངས་རྒྱས་བཅོམ་ལྡན་འདས་གང་ན་བ་དེར་སོང་སྟེ་དྲུང་དུ་ཕྱིན་པ་དང་། ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ། །ཕྱོགས་གཅིག་ཏུ་འདུག་ནས། སངས་རྒྱས་བཅོམ་ལྡན་འདས་ལ་ཚེ་དང་ལྡན་པ་ཨུ་པཱ་ལིས་འདི་སྐད་ཅེས་གསོལ་
[233b.6]ཏོ། །བཙུན་པ་འདུལ་བའི་ཕུང་པོ་དུ་མཆིས། ཨུ་པཱ་ལི་གསུམ་སྟེ། བསྙེན་པར་རྫོགས་པའི་ཕུང་པོ་དང་། རབ་ཏུ་ལྡན་པའི་ཕུང་པོ་དང་། འཚོ་བའི་ཕུང་པོའོ། །བསྙེན་པར་རྫོགས་པའི་ཕུང་པོ་གང་ཞེ་ན། བསྙེན་པར་རྫོགས་པར་འོས་པ་དང་། བསྙེན་པར་
[233b.7]རྫོགས་པར་མི་འོས་པ་དང་། བསྙེན་པར་རྫོགས་པར་བྱ་བ་དང་། བསྙེན་པར་རྫོགས་པར་མི་བྱ་བ་དང་། བསྙེན་པར་རྫོགས་པ་དང་། བསྙེན་པར་མ་རྫོགས་པ་དང་། ལས་དང་ལས་ཀྱི་དངོས་པོ་དང་། གཞག་པར་འོས་པའི་ལས་དང་། མི་གཞག་པར་འོས་པའི་
[234a]
[234a.1]ལས་དང་། དབྱུང་བའི་ལས་དང་། བཟོད་པ་གསོལ་བའི་ལས་དང་། བསྡིགས་པའི་དངོས་པོ་དང་། གླེང་བའི་དངོས་པོ་དང་། གདུལ་བའི་དངོས་པོ་དང་། ཞི་བར་བྱ་བའི་དངོས་པོ་དང་། རྒྱུའི་དངོས་པོ་དང་། བསླབ་པ་དང་། བསླབ་
[234a.2]པ་མ་ཕུལ་བ་དང་། བསླབ་པ་ཕུལ་བ་དང་། བསླབ་པ་ཉམས་པར་བརྗོད་པ་དང་། རྩོད་པ་དང་། རྩོད་པར་བསྡུ་བ་དང་། རྩོད་པ་ཞི་བ་དང་། རྩོད་པ་རབ་ཏུ་ཞི་བ་དང་། ཀློག་པ་དང་། མི་ཀློག་པ་དང་། བྱིན་གྱིས་བརླབ་པ་དང་། སྨྱོས་པའི་སྡོམ་པ་དང་། 
[234a.3]དད་པས་བྱིན་པ་མ་རུང་བར་བྱེད་པ་དང་། ལས་དང་། ལས་མ་ཡིན་པ་དང་། འདུལ་བ་དང་། ལྟ་བ་བརྗོད་པ་དང་། གསོལ་པ་དང་། གསོལ་བའི་ལས་དང་། གསོལ་པ་དང་གཉིས་ཀྱི་ལས་དང་། གསོལ་པ་དང་བཞིའི་ལས་དང་། བསྡིགས་པའི་ལས་དང་། སྨད་
[234a.4]པའི་ལས་དང་། བསྐྲད་པའི་ལས་དང་། སླར་བསྡུམ་པའི་ལས་དང་། མ་མཐོང་བའི་ཕྱིར་སྤངས་པའི་ལས་དང་། སླར་ལས་མི་བྱེད་པའི་ཕྱིར་སྤང་བའི་ལས་དང་། སྡིག་པར་ལྟ་བ་སླར་མ་བཏང་བའི་ཕྱིར་སྤང་བའི་ལས་དང་། ཆད་པས་གཅད་པ་དང་། གཞི་ནས་བསླང་
[234a.5]བ་དང་། ཡིད་མགུ་བར་བྱེད་པ་དང་། དབྱུང་བ་དང་། དྲི་བ་དང་། ཆོས་བཞིན་པ་དང་། ཆད་པའི་ཡོན་ཏན་གང་ཡིན་པ་དང་། གཞི་ནས་བཟླས་པ་དང་། ཡིད་མགུ་བ་ཅི་ཕྱིར་བྱ་བ་དང་། དབྱུང་བའི་ཡོན་ཏན་གང་ཡིན་པ་དང་། དེའི་ངོ་བོ་ཉིད་ཚོལ་བས་ཆད་པ་
[234a.6]གཅད་པ་དང་། ཉེས་པ་དང་། ཉེས་པ་མེད་པ་དང་། ལྕི་བའི་ཉེས་པ་དང་། ཡང་བའི་ཉེས་པ་དང་། ལྷག་མར་བཅས་པའི་ཉེས་པ་དང་། ལྷག་མ་མེད་པའི་ཉེས་པ་དང་། ཉེས་པ་སྦོམ་པོའི་ཉེས་པ་དང་། ཉེས་པ་སྦོམ་པོ་མ་ཡིན་པའི་ཉེས་པ་དང་། ལས་སུ་བཅས་
[234a.7]པའི་ཉེས་པ་དང་། ལས་མེད་པའི་ཉེས་པ་དང་། ཉེས་པར་གྱུར་པའི་ལས་དང་། ཉེས་པ་མེད་པའི་ལས་དང་། ཉེས་པ་དབྱུང་བ་དང་། གླེང་བ་དང་། དྲན་པར་བྱ་བ་དང་། བརྩད་པ་ཡོད་པའི་ལས་དང་། འཚེ་བའི་ལས་དང་། ལུང་མི་བསྒོ་བ་དང་། ལུང་བསྒོ་བ་དགག་
[234b]
[234b.1]པ་དང་། ལུང་བསྒོ་བ་རྫོགས་པར་མི་བྱ་བ་དང་། སྐབས་འབྱེད་པ་དང་། སྐབས་དབྱེ་བའི་ལས་དང་། སྐབས་དབྱེ་བར་གསོལ་བ་དང་། གསོ་སྦྱིན་འགོག་པ་དང་། སྐབས་དབྱེ་བ་དགག་པ་དང་། ནང་དུ་བཞག་པ་དང་། ནང་དུ་བཙོས་པ་དང་། བདག་གིས་བཙོས་པ་
[234b.2]དང་། དགེ་སློང་གིས་བཙོས་པ་དང་། བླངས་པ་དང་། སླར་མ་བླངས་པ་དང་། བླངས་ནས་སླར་ལེན་པའོ། །སྔ་དྲོའི་ཟས་ཀྱི་ཚེ་བྱིན་ལེན་བྱས་པ་དང་། དེའི་ལྷག་མ་ཁྱེར་བ་དང་། ནགས་ཀྱི་ཚིག་གུ་ཅན་དང་། རྫིང་གི་དང་། བཏིང་བ་དང་། མ་བཏིང་བ་དང་། 
[234b.3]ཕྱུང་བ་དང་། མ་ཕྱུང་བ་དང་། རིན་ཆེ་བའི་ཡོ་བྱད་དང་། ཆུང་བའི་ཡོ་བྱད་དང་། བགོ་བར་བྱ་བའི་ཡོ་བྱད་དང་། མི་བགོ་བའི་ཡོ་བྱད་དང་། མིའི་ཡོ་བྱད་དང་། མི་མ་ཡིན་པའི་ཡོ་བྱད་དང་། དབང་བའི་ཡོ་བྱད་དང་། མི་དབང་བའི་ཡོ་བྱད་དང་། བྱིན་ལེན་
[234b.4]བྱ་བའི་ཡོ་བྱད་དང་། བྱིན་ལེན་མི་བྱ་བའི་ཡོ་བྱད་དང་། ཤི་བའི་ཆོས་གོས་དང་། དངོས་པོའི་གོས་དང་། ཕྱག་དར་ཁྲོད་པའི་གོས་དང་། སྣའི་ལས་དང་། མས་བཏང་བའི་ལས་དང་། མཚོན་གྱི་ལས་དང་། བྲེག་པའི་ལས་དང་། སྐྲ་བྲེག་པའི་ལས་དང་ཆེད་དུ་
[234b.5]བྱས་པའི་བཟའ་བ་དང་། འབྲས་བུ་ཟ་བ་དང་། མིའི་ཟ་བ་དང་། མི་མ་ཡིན་པའི་ཟ་བ་དང་། ལྔ་བརྒྱས་འདུལ་བ་བསྡུས་པ་དང་། བདུན་བརྒྱས་འདུལ་བ་བསྡུས་པ་དང་། འདུལ་བ་ཡང་དག་པའི་མདོ་དང་། ནག་པོར་སྟོན་པ་དང་། ཆེར་སྟོན་པ་དང་། འདྲེས་
[234b.6]པ་དང་། ཤིན་ཏུ་འདྲེས་པ་དང་། ཀུན་དགའི་རུང་བ་དང་། ནགས་སུ་རུང་བ་དང་། འཁོར་གྱི་རུང་བ་དང་། ཡུལ་གྱི་རུང་བ་དང་། ཕྱོགས་ཀྱི་རུང་བ་དང་། ལྗོངས་སུ་རུང་བ་དང་། གོས་ཀྱི་རུང་བ་དང་། ཁུ་བ་སྐྱུར་པོ་རུང་བའོ། །བསྙེན་པར་རྫོགས་
[234b.7]པར་འོས་པ་གང་ཞེ་ན། ཁས་བླངས་ནས་གྲུབ་པས་ན་བསྙེན་པར་རྫོགས་པ་སྟེ། བསྙེན་པར་རྫོགས་པར་འོས་པ་ལ་རྣམ་པ་བཅུའོ། །དེ་བཞིན་གཤེགས་པ་རང་བྱུང་དང་རང་སངས་རྒྱས་ནི་སློབ་དཔོན་མེད་པས་བསྙེན་པར་རྫོགས་པ་དང་། ལྔ་པོ་རྣམས་ཡེ་ཤེས་མངོན་དུ་ཆུད་
[235a]
[235a.1]པས་བསྙེན་པར་རྫོགས་པ་དང་། ཚེ་དང་ལྡན་པ་འོད་སྲུང་ཆེན་པོ་སྟོན་པར་ཁས་བླངས་པས་བསྙེན་པར་རྫོགས་པ་དང་། ཚེ་དང་ལྡན་པ་འཆར་ལྡན་དྲིས་ནས་ལུང་བསྟན་པས་བསྙེན་པར་རྫོགས་པ་དང་། དགེ་སློང་ཚུར་ཤོག་ཅེས་གསུངས་པས་བསྙེན་པར་
[235a.2]རྫོགས་པ་དང་། སྐྱབས་སུ་འགྲོ་བའི་ཚིག་གསུམ་གྱིས་བསྙེན་པར་རྫོགས་པ་དང་། ཡུལ་མཐའ་འཁོབ་ན་འདུལ་བ་འཛིན་པ་དང་། ལྔའི་དགེ་འདུན་ལས་བསྙེན་པར་རྫོགས་པ་དང་། ཡུལ་གྱི་དབུས་སུ་བཅུ་འདུས་པ་དང་དེ་ལས་ལྷག་པ་ལས་བསྙེན་པར་རྫོགས་པ་
[235a.3]དང་། བླ་མའི་ཆོས་ཁས་བླངས་པ་དང་། ཕོ་ཉས་བསྙེན་པར་རྫོགས་པ་དང་། དགེ་འདུན་སྡེ་གཉིས་ལས་བསྙེན་པར་རྫོགས་པའོ། །དེ་ལ་གང་གསོལ་བ་དང་བཞིའི་ལས་ཀྱིས་མ་བཅས་པ་ན་སྐྱབས་སུ་འགྲོ་བའི་ཚིག་གསུམ་གྱིས་བསྙེན་པར་རྫོགས་པ་ནི་ལེགས་པར་བསྙེན་
[235a.4]པར་རྫོགས་པ་ཞེས་བྱའོ། །གང་གིས་གསོལ་བ་དང་བཞིའི་ལས་བཅས་པ་དེ་ནི་སྐྱབས་སུ་འགྲོ་བའི་ཚིག་གསུམ་གྱིས་བསྙེན་པར་རྫོགས་པ་ནི་བསྙེན་པར་མ་རྫོགས་པའོ། །དགེ་སློང་ཚུར་ཤོག་ཅེས་པས་ནི་ཐོག་མ་དང་ཐ་མར་འདྲ་སྟེ། བསྙེན་པར་རྫོགས་པ་དེ་ནི་ལེགས་
[235a.5]པར་བསྙེན་པར་རྫོགས་པའོ། །དེ་ཅིའི་ཕྱིར་ཞེ་ན། ཨུ་པཱ་ལི་དགེ་སློང་ཚུར་ཤོག་ཅེས་བྱ་བ་ནི། ངས་མངོན་སུམ་དུ་བསྙེན་པར་རྫོགས་པ་སྟེ། དགེ་སློང་ཚུར་ཤོག་ཅེས་བྱ་བ་དེ་ཐམས་ཅད་ཀྱང་སྲིད་པ་ཐ་མ་པ་སྟེ། དགེ་སློང་ཚུར་ཤོག་ཅེས་བྱ་བ་དག་ནི་སློབ་བཞིན་དུ་དུས་
[235a.6]འདའ་བ་མ་ཡིན་ཏེ། དེ་ལྟ་བས་ན་དེ་དག་ལེགས་པར་བསྙེན་པར་རྫོགས་པ་ཞེས་བྱའོ། །དེ་ལས་དགེ་སློང་མ་དག་ནི་རྣམ་པ་གསུམ་གྱིས་བསྙེན་པར་རྫོགས་པར་འོས་པ་སྟེ། བླ་མའི་ཆོས་ཁས་བླངས་པ་དང་། ཕྲིན་པ་དང་། དགེ་འདུན་སྡེ་གཉིས་ལས་སོ། །བླ་མའི་ཆོས་ཁས་
[235a.7]བླངས་པ་ནི་ཇི་ལྟར་སྐྱེ་དགུའི་བདག་མོ་ཆེན་མོ་ལ་སོགས་པ་སྟེ། རྒྱས་པར་ནི་མདོ་ལས་འབྱུང་བ་བཞིན་བརྗོད་དོ། །ཕྲིན་ནི་སྐྱེ་བོའི་དགེ་བ་ཅན་མ་དང་འདྲ་བ་གང་ཕྱིར་བྱུང་ན་བར་ཆད་དུ་འགྱུར་བ་དེ་ལ་ཡང་ཕོ་ཉས་ལས་སུ་བྱའོ། །ཕྲིན་གྱིས་བསླབ་པ་ཉན་ཏེ་དེ་དག་ལ་ཟློས་ལ་ཆེ་ཞེ་
[235b]
[235b.1]ཁྱོད་ལེགས་པར་བསྙེན་པར་རྫོགས་པ་ནི་ཆོས་སྦྱིན་མ་དང་འདྲའོ། །ལུང་བསྒོ་བ་ནི་རྒྱས་པར་སྦྱར་ཏེ། ཇི་ལྟར་འདུལ་བ་ལས་འབྱུང་བ་བཞིན་ནོ། །དེ་ལས་ཐུ་བ་དག་ནི་དགེ་འདུན་སྡེ་གཉིས་ཀྱིས་བསྙེན་པར་རྫོགས་པར་གྱིས་ཤིག །སྐྱོ་བ་མེད། གཞག་པ་མེད་པར་
[235b.2]གསོལ་བ་དང་བཞིའི་ལས་ཀྱིས་བསྙེན་པར་རྫོགས་པ་དེ་ནི་བསྙེན་པར་རྫོགས་པ་ཞེས་ནི་བྱ་སྟེ། གཞན་ཡང་གསུང་རབ་འདི་ལ་བསྙེན་ནས་ལེན་ཅིང་ཤིན་ཏུ་ཁས་བླངས་ནས་ཐོབ་སྟེ་བདེ་བ་མྱོང་ནས་མངོན་དུ་བྱེད་པ་སྟེ། དེ་ལྟ་བས་ན་བསྙེན་པར་རྫོགས་པའོ། །ཞེས་
[235b.3]གསུངས་སོ། །བསྙེན་པར་རྫོགས་པར་མི་རིགས་པ་གང་ཞེ་ན། དེ་ལ་སླར་ལོག་ན་བསྙེན་པར་མ་རྫོགས་པ་སྟེ། གསུང་རབ་དེ་ལ་བསྙེན་ཅིང་ཁས་མ་བླངས་ན་ཤིན་ཏུ་ཁས་མ་བླངས་པས་མ་ཐོབ་སྟེ། བདེ་བར་མ་མྱོང་ནས་མངོན་དུ་མི་བྱེད་པ་འདི་ནི་བསྙེན་པར་མ་
[235b.4]རྫོགས་པ་ཞེས་བྱའོ། །བསྙེན་པར་རྫོགས་པར་བྱ་བ་གང་ཞེ་ན། མིའི་སྐྱེས་པ་འཚོ་བ་དང་ལྡན་པ་བར་ཆད་མེད་པ་དང་། མིའི་བུད་མེད་འཚོ་བ་དང་ལྡན་པ་བར་ཆད་མེད་པ་དེ་དག་ནི་བསྙེན་པར་རྫོགས་པར་བྱའོ། །བསྙེན་པར་རྫོགས་པར་མི་བྱ་བ་གང་ཞེ་ན། ཕ་བསད་པ་དང་། 
[235b.5]མ་བསད་པ་དང་། དགྲ་བཅོམ་པ་བསད་པ་དང་། དགེ་འདུན་གྱི་དབྱེན་བྱས་པ་དང་། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང་། སློབ་དཔོན་མེད་པ་དང་། མཁན་པོ་མེད་པ་དང་། ལྷུང་བཟེད་དང་། ཆོས་གོས་མེད་པ་དང་། ཆད་པའི་ལས་
[235b.6]མི་བྱེད་པ་དང་། མུ་སྟེགས་དང་། མུ་སྟེགས་ཅན་དུ་སོང་བ་དང་། རྐུན་གནས་དང་། ཐ་དད་དུ་སོ་སོར་གནས་པ་དང་། མི་གནས་པ་དང་། ཟ་མ་དང་། མ་ནིང་དང་། དགེ་སློང་མ་སུན་ཕྱུང་བ་དང་། ལོ་ཉི་ཤུ་མ་ཚང་བ་དང་། ཡི་དམ་སྨྲ་བ་དང་། མ་རུང་བར་བྱས་པ་དང་། 
[235b.7]མ་རུང་བར་བྱ་བར་རིགས་པ་དང་། མི་མ་ཡིན་པ་ཐམས་ཅད་དེ་འདི་དག་ནི་བསྙེན་པར་རྫོགས་པར་མི་བྱ་བ་སྟེ། དེ་སྟེ་བསྙེན་པར་རྫོགས་པར་བྱས་ན་ཡང་བསྙེན་པར་རྫོགས་པ་མ་ཡིན་ཏེ། །བསྙེན་པར་རྫོགས་པར་བྱེད་པ་ཡང་འདས་པ་དང་བཅས་པར་འགྱུར་རོ། །དེ་ཅིའི་ཕྱིར་ཞེ་
[236a]
[236a.1]ན། གང་ཟག་དེ་དག་ནི་འཁོར་སུན་ཕྱུང་བར་བྱེད་པ་ཞེས་བྱ་སྟེ། ཐམས་ཅད་ཀྱང་འཁོར་སུན་པར་བྱེད་པ་སྟེ། བསྙེན་པར་རྫོགས་པར་བྱ་བ་མ་ཡིན་པའོ། །བསྙེན་པར་རྫོགས་པ་གང་ཞེ་ན། གང་ཟག་འདི་ཞེས་བྱ། མིང་འདི་ཞེས་བྱ། རིགས་འདི་ཞེས་བྱ། 
[236a.2]རུས་འདི་ཞེས་བྱ། འདི་ལྟར་ཆོས་བཞིན་འདུས་པའི་དགེ་འདུན་གྱིས་བསྙེན་པར་རྫོགས་པར་བྱས་པ་སྟེ། མངོན་དུ་སྐྱོ་བ་མེད་པ་དང་། གཞག་པ་མེད་པར་གསོལ་བ་དང་བཞིའི་ལས་ཀྱིས་བསྙེན་པར་རྫོགས་པ་འདི་ནི་བསྙེན་པར་རྫོགས་པ་ཞེས་བྱ་སྟེ། གང་རྗེས་སུ་གནང་
[236a.3]བཞིན་བསྙེན་པར་རྫོགས་པ་ནི་ལེགས་པར་བསྙེན་པར་རྫོགས་པའོ། །བསྙེན་པར་མ་རྫོགས་པ་གང་ཞེ་ན། ཕ་བསད་པ་དང་། མ་བསད་པ་དང་། དགྲ་བཅོམ་པ་བསད་པ་དང་། དགེ་འདུན་གྱི་དབྱེན་བྱས་པ་དང་། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང་། 
[236a.4]མུ་སྟེགས་ཅན་དང་། མུ་སྟེགས་ཅན་དུ་སོང་བ་དང་། རྐུན་གནས་དང་། ཐ་དད་དུ་གནས་པ་དང་། ཟ་མ་དང་། མ་ནིང་དང་། དགེ་སློང་མ་སུན་ཕྱུང་བ་དང་། སྔར་ཉམས་པ་འདི་དག་ནི་བསྙེན་པར་མ་རྫོགས་པ་ཞེས་བྱ་སྟེ། འདི་ནི་ཆོས་དང་འདུལ་བ་འདི་ལ་མི་སྐྱེ་བའི་ཆོས་
[236a.5]ཅན་ནོ། །ཅིའི་ཕྱིར་ན་བསྙེན་པར་མ་རྫོགས་པ་ཞེས་བྱ་ཞེ་ན། མཚུངས་པར་བསླབ་པ་མ་ཐོབ་པ་སྟེ། དེའི་ཕྱིར་བསྙེན་པར་མ་རྫོགས་པ་ཞེས་བྱའོ། །གང་ཟག་བཅུ་གསུམ་པོ་འདི་མ་གཏོགས་པ་རྣམས་ནི་བསྙེན་པར་རྫོགས་པར་བྱའོ། །དེ་སྟེ་བསྙེན་པར་རྫོགས་པར་བྱས་ན་བསྙེན་
[236a.6]པར་རྫོགས་པ་ཞེས་ཀྱང་མི་བྱ་ལ། བསྙེན་པར་རྫོགས་པར་བྱེད་པའང་འདས་པ་དང་བཅས་པར་འགྱུར་སྟེ། དེ་ལྟ་བས་ན་ངས་བསྙེན་པར་མ་རྫོགས་པ་ཞེས་གསུངས་སོ། །ལས་གང་ཞེ་ན། གསོལ་བའི་ལས་དང་། གསོལ་བ་དང་གཉིས་ཀྱི་ལས་དང་། གསོལ་བ་དང་བཞིའི་ལས་སོ། །
[236a.7]ཅིའི་ཕྱིར་ན་ལས་ཞེས་བྱ་ཞེ་ན། རྣམ་པ་གཉིས་ཀྱི་ཕྱིར་ལས་ཞེས་བྱ་སྟེ། ཆད་པས་གཅད་པའི་ལས་དང་སྨ་དབབ་པའི་ལས་དང་། ཆོས་དཀར་པོ་ལ་ཡི་དམ་འཆའ་བའི་ལས་སོ། །ཆད་པའི་ལས་དང་སྨ་དབབ་པའི་ལས་གང་ཞེ་ན། འདི་ལྟ་སྟེ། བསྡིགས་པ་དང་། སྨད་པ་དང་། བསྐྲད་པ་དང་། 
[236b]
[236b.1]སླར་བསྡུམ་པ་དང་། སྤངས་པའི་ལས་དང་། ཆད་པ་དང་། གཞི་ནས་སློང་བ་དང་། ཡིད་མགུ་བར་བྱེད་པ་དང་། གཞི་ནས་ཡིད་མགུ་བར་བྱེད་པའོ། །གཞན་ཡང་ཆད་པའི་ལས་སྨ་དབབ་པའི་ལས་སུ་བྱེད་པའོ། །ཆོས་དཀར་པོ་ལ་ཡི་དམ་འཆའ་བའི་ལས་གང་ཞེ་ན། 
[236b.2]འདི་ལྟ་སྟེ། གསོ་སྦྱིན་དང་། སྐབས་འབྱེད་པ་དང་། བསྙེན་པར་རྫོགས་པ་དང་། དབྱུང་བ་དང་། རྩྭ་བཏིང་བ་དང་། གཞན་གང་ཡང་རུང་ཆོས་དཀར་པོ་ལ་ཡི་དམ་འཆའ་བའི་ལས་བྱེད་པ་དེ་དག་ནི་ལས་སུ་བྱེད་པ་སྟེ། དེ་ལྟ་བས་ན་ལས་ཞེས་གསུངས་སོ། །ལས་ཀྱི་དངོས་
[236b.3]པོ་གང་ཞེ་ན། རྒྱུ་གང་རྐྱེན་གང་གིས་དངོས་པོ་གང་ལ་ལས་བྱེད་པ་སྟེ། རྒྱུ་དེ་དང་རྐྱེན་དེས་དངོས་པོ་དེ་ལ་ལས་བྱེད་པ་ནི་ལས་ཀྱི་དངོས་པོ་ཞེས་བྱའོ། །གཞག་པར་རིགས་པའི་ལས་གང་ཞེ་ན། ལས་གང་གསོལ་བ་ཉམས་པ། བསྒྲགས་པ་ཉམས་པ། ཆོས་བཞིན་མ་ཡིན་པ། དགེ་
[236b.4]འདུན་མ་འདུས་པར་བྱས་པ་སྟེ། བསྐྱོས་པ་དེ་ནི་གཞག་པར་རིགས་པའི་ལས་ཞེས་བྱའོ། །གཞག་པར་མི་རིགས་པའི་ལས་གང་ཞེ་ན། ལས་གང་གསོལ་བར་ལྡན་པ། བསྒྲགས་པ་དང་ལྡན་པ། ཆོས་བཞིན་དུ་དགེ་འདུན་འདུས་པར་བྱས་པ་སྟེ། མ་བསྐྱོས་པ་འདི་ནི་གཞག་
[236b.5]པར་མི་རིགས་པའི་ལས་ཞེས་བྱའོ། །དབྱུང་བའི་ལས་གང་ཞེ་ན། དབྱུང་ཞེས་བྱ་བ་ནི་སྤངས་པ་ཡིན་ཏེ། སྤངས་པ་དང་དགེ་སློང་དག་ཏུ་ལྷན་ཅིག་ལས་མི་བྱ་སྟེ། གསོ་སྦྱིན་ཡང་མ་ཡིན། སྐབས་དབྱེ་བ་མ་ཡིན། གནས་མ་ཡིན། ལྷན་ཅིག་སྤྱད་པ་མ་ཡིན། ལྷན་ཅིག་ཏུ་གཏམ་
[236b.6]བྱ་བ་མ་ཡིན། མཐུན་པ་མ་ཡིན་པ་དེ་ནི་དབྱུང་བའི་ལས་ཞེས་བྱའོ། །ཅིའི་ཕྱིར་དབྱུང་བའི་ལས་ཞེས་བྱ་ཞེ་ན། དགེ་འདུན་གྱིས་ཕྱུང་བས་ན་དེའི་ཕྱིར་ཕྱུང་བའི་ལས་ཞེས་བྱའོ། །བཟོད་པ་གསོལ་བའི་ལས་གང་ཞེ་ན། ལས་གང་བྱས་པ་ལས་སླར་ཡང་དགེ་འདུན་དང་ལྷན་ཅིག་ཏུ་
[236b.7]གནས་པ་དང་། སྤྱོད་པ་གཅིག་པ་དང་། འཐམ་པ་གཅིག་པ་དང་། འདུག་པ་གཅིག་པར་འགྱུར་བ་དེ་ནི་བཟོད་པ་གསོལ་བའི་ལས་ཞེས་བྱའོ། །བསྡིགས་པའི་དངོས་པོ་གང་ཞེ་ན། དགེ་སློང་གང་འཐབ་པར་བྱེད་པ་དང་། མཚང་འདྲུ་བར་བྱེད་པ་དང་། འཁྲུག་པར་བྱེད་པ་དང་། 
[237a]
[237a.1]ཁོན་པར་བྱེད་པ་དང་། རྩོད་པར་བྱེད་པ་འདི་ནི་བསྡིགས་པའི་དངོས་པོ་ཞེས་བྱའོ། །གླེང་བའི་དངོས་པོ་གང་ཞེ་ན། གླེང་བའི་དངོས་པོ་གསུམ་སྟེ། མཐོང་བ་དང་། ཐོས་པ་དང་། དོགས་པ་སྟེ། བྱུང་བར་གྱུར། ཉེས་པ་ཡིན་ལ། དེ་ཡང་བདེན་པ་སྟེ། བརྫུན་པས་
[237a.2]མ་ཡིན། དུས་སུ་ཡིན་གྱིས་དུས་མ་ཡིན་པར་མ་ཡིན། དོན་དང་ལྡན་པར་ཡིན་གྱི་དོན་དང་མི་ལྡན་པར་མ་ཡིན། འཇམ་པར་ཡིན་གྱི་རྩུབ་པ་མ་ཡིན། བྱམས་པར་ཡིན་གྱི་ཞེ་སྡང་དུ་མ་ཡིན་པ་འདི་ནི་གླེང་བའི་དངོས་པོ་ཞེས་བྱའོ། །འདུལ་བའི་དངོས་པོ་གང་ཞེ་ན། ནན་ཏན་གྱི་ལས་ལྔ་སྟེ། 
[237a.3]བསྡིགས་པའི་ལས་དང་། སྨད་པའི་ལས་ནས་ཡིད་མགུ་བར་བྱ་བའི་བར་དུ་སྔ་མ་བཞིན་དུ་འདི་ནི་འདུལ་བའི་དངོས་པོ་ཞེས་བྱའོ། །ཞི་བར་བྱ་བའི་དངོས་པོ་གང་ཞེ་ན། རྒྱུ་གང་དང་རྐྱེན་གང་གིས་རྩོད་པ་བྱུང་བ་རྣམས་འདུལ་བར་འགྱུར་བ་སྟེ། ཞི་བ་དང་རྣམ་པར་ཞི་བའི་ཕྱིར་རོ། །འདི་
[237a.4]ལྟ་སྟེ། སྤུ་སྙལ་བ་དང་། འབྱུང་བར་བྱེད་པ་དང་། བཏུད་པས་སྟོན་པ་དང་། ཕྱག་འཚལ་བས་སྟོན་པ་འདི་ནི་ཞི་བར་བྱ་བའི་དངོས་པོ་ཞེས་བྱའོ། །རྒྱུའི་དངོས་པོ་གང་ཞེ་ན། རྒྱུ་གང་དང་རྐྱེན་གང་གིས་རྒྱུ་གང་ལ་བརྟེན་ནས་ལས་བྱེད་པ་སྟེ། ཇི་ལྟར་མདོ་སྡེ་བྷ་དཱ་ལ་ལས་
[237a.5]འབྱུང་བ་བཞིན་བྱེད་པ་སྟེ། འདིའི་འོག་ཏུ་དགེ་འདུན་གྱིས་སྤྱད་པར་བྱ་བ་ཇི་ལྟར་མདོ་སྡེ་བྷ་དཱ་ལ་ལས་འབྱུང་བ་བཞིན་རྒྱས་པར་བརྗོད་དེ། འདི་ནི་རྒྱུའི་དངོས་པོ་ཞེས་བྱའོ། །བསླབ་པ་གང་ཞེ་ན། བསླབ་པ་གསུམ་སྟེ། ལྷག་པའི་ཚུལ་ཁྲིམས་སུ་བསླབ་པ་དང་། ལྷག་
[237a.6]པའི་སེམས་དང་། ལྷག་པའི་ཤེས་རབ་ཏུ་བསླབ་པའོ། །གཞན་ཡང་བསླབ་པ་གསུམ་སྟེ། ལྷག་པར་སྤྱོད་པར་བསླབ་པ་དང་། ལྷག་པར་འདུལ་བ་དང་། ལྷག་པར་སོ་སོར་ཐར་པ་ལ་བསླབ་པའོ། །ཇི་ཙམ་གྱིས་ན་བསླབ་པ་མ་ཕུལ་བ་ཞེས་བགྱི། སྨྱོན་པའི་
[237a.7]དྲུང་དུ་བསླབ་པ་ཕུལ་བ་ནི་བསླབ་པ་མ་ཕུལ་བ་ཞེས་བྱའོ། །སེམས་འཁྲུགས་པ་དང་། ནད་ཀྱིས་གཟིར་བའི་དྲུང་དུ་བསླབ་པ་ཕུལ་བ་ནི་བསླབ་པ་མ་ཕུལ་བ་ཞེས་བྱའོ། །གླེན་པ་དང་། ལྐུགས་པ་དང་། འོན་པ་དང་། གཉིད་ཀྱིས་ལོག་པ་དང་། སྙོམས་པར་ཞུགས་པ་དང་
[237b]
[237b.1]ར་རོ་བ་དང་། རབ་ཏུ་ར་རོ་བ་དང་། ཁྲོས་པའམ། རྒོད་པ་ལ་ཞུགས་པ་དང་། མི་ཤེས་པ་དང་། འགྲོ་བ་གཞན་དུ་གནས་པའི་དྲུང་དུ་བསླབ་པ་ཕུལ་བ་ནི་བསླབ་པ་མ་ཕུལ་བ་ཞེས་བྱའོ། །ཕྲིན་གྱིས་བསླབ་པ་འབུལ་ན་ཡང་བསླབ་པ་མ་ཕུལ་བ་ཞེས་བྱའོ། །སྤྲིང་
[237b.2]ཡིག་དང་། ལག་བརྡ་དང་། གཞན་ཟེར་བ་དང་། བརྡ་དང་། མཚན་མས་བསླབ་པ་འབུལ་ན་ཡང་བསླབ་པ་མ་ཕུལ་བ་ཞེས་བྱའོ། །འཕགས་པས་འཕགས་པའི་སྐད་ཀྱིས་མཐའ་འཁོབ་པའི་དྲུང་དུ་བསླབ་པ་ཕུལ་ན་མཐའ་འཁོབ་པ་དེས་ཀྱང་འཕགས་
[237b.3]པའི་སྐད་མི་ཤེས་ན་བསླབ་པ་མ་ཕུལ་བ་ཞེས་བྱའོ། །འཕགས་པས་མཐའ་འཁོབ་པའི་སྐད་ཀྱིས་འཕགས་པའི་དྲུང་དུ་བསླབ་པ་འབུལ་ན་འཕགས་པ་དེས་ཀྱང་མཐའ་འཁོབ་པའི་སྐད་མི་ཤེས་ན་བསླབ་པ་མ་ཕུལ་བ་ཞེས་བྱའོ། །མཐའ་འཁོབ་པས་
[237b.4]འཕགས་པའི་སྐད་ཀྱིས་མཐའ་འཁོབ་པའི་དྲུང་དུ་བསླབ་པ་འབུལ་ན་མཐའ་འཁོབ་པ་དེས་ཀྱང་འཕགས་པའི་སྐད་མི་ཤེས་ན་བསླབ་པ་མ་ཕུལ་བ་ཞེས་བྱའོ། །མཐའ་འཁོབ་པས་མཐའ་འཁོབ་པའི་སྐད་ཀྱིས་འཕགས་པའི་དྲུང་དུ་བསླབ་པ་འབུལ་ན་འཕགས་
[237b.5]པ་དེས་ཀྱང་མཐའ་འཁོབ་པའི་སྐད་མི་ཤེས་ན་བསླབ་པ་མ་ཕུལ་བ་ཞེས་བྱའོ། །མི་དབེན་པ་ལ་དབེན་པར་འདུ་ཤེས་ཤིང་བསླབ་པ་འབུལ་ན་བསླབ་པ་མ་ཕུལ་བ་ཞེས་བྱའོ། །དབེན་པ་ལ་དབེན་པར་འདུ་ཤེས་ཤིང་བསླབ་པ་ཕུལ་ནའང་བསླབ་པ་མ་ཕུལ་བ་ཞེས་བྱའོ། །
[237b.6]དབེན་པ་ལ་མི་དབེན་པར་འདུ་ཤེས་ཤིང་བསླབ་པ་ཕུལ་ན་ཡང་བསླབ་པ་མ་ཕུལ་བ་ཞེས་བྱའོ། །མི་དབེན་པ་ལ་མི་དབེན་པར་འདུ་ཤེས་ཤིང་བསླབ་པ་ཕུལ་ན་བསླབ་པ་མ་ཕུལ་བ་ཞེས་བྱའོ། །ཅ་ཅོ་ཅན་གྱི་ནང་དུ་བསླབ་པ་ཕུལ་ན་བསླབ་པ་མ་ཕུལ་བ་ཞེས་བྱའོ། །
[237b.7]འཇིག་རྟེན་ཚུལ་བཞིན་གནས་པ་མ་ཡིན་པ་ལ་བསླབ་པ་འབུལ་བར་སྨྲས་ཀྱང་བསླབ་པ་མ་ཕུལ་བ་ཞེས་བྱའོ། །མདོའམ་རྒྱས་པར་ཀྱང་རུང་སྟེ། བཟོད་པ་གསོལ་བའི་སེམས་ཀྱང་མི་བྱེད་ལ། དགེ་སློང་གི་དངོས་པོ་ལ་ནི་དགོས་པར་བྱེད། ཁྱིམ་པའི་དངོས་
[238a]
[238a.1]པོ་ལ་ནི་མི་དགོས་པར་བྱེད་ལ་རང་བཞིན་དུ་གནས་པ་མ་ཡིན་པ་ལ་ཚིག་ཏུ་སྨྲས་ཀྱང་བསླབ་པ་ཕུལ་བ་མ་ཡིན་ཏེ་འདི་ནི་བསླབ་པ་མ་ཕུལ་བ་ཞེས་བྱའོ། །བསླབ་པ་ཕུལ་བ་གང་ཞེ་ན། འདི་ལྟ་སྟེ། དགེ་སློང་དེ་ཆགས་པར་གྱུར་ལ་མི་དགའ་བའམ། 
[238a.2]འདོད་དམ། དགེ་སྦྱོང་གི་ལ་མི་དགོས་པར་གྱུར་ཏམ། དགེ་སློང་གི་གཏོང་བར་བྱེད་དམ། སྨོད་དམ། ངོ་ཚ་བའམ། ཁྲེལ་ལམ། འགྱོད་ཀྱང་རུང་སྟེ། དེ་དགེ་སློང་གི་དྲུང་དུ་སོང་ནས་བསླབ་པ་འབུལ་ལོ་ཞེས་སྨྲས་ན་བསླབ་པ་ཕུལ་བ་ཞེས་བྱའོ། །སངས་
[238a.3]རྒྱས་དང་། ཆོས་དང་། དགེ་འདུན་དང་། མདོ་སྡེ་དང་། འདུལ་བ་དང་། མ་ལྟ་བུ་དང་། མཁན་པོ་དང་། སློབ་དཔོན་རྣམས་དང་། བདག་ལ་ཁྱིམ་པར་ཟུང་ཤིག །དགེ་ཚུལ་དང་། མ་ནིང་དང་། ཟ་མ་དང་། དགེ་སློང་མ་སུན་ཕྱུང་བ་དང་། 
[238a.4]ཕ་དང་། མ་དང་། དགྲ་བཅོམ་པ་བསད་པ་དང་། དགེ་འདུན་གྱི་དབྱེན་བགྱིས་པ་དང་། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང་། མུ་སྟེགས་ཅན་དང་། མུ་སྟེགས་ཅན་དུ་སོང་བ་དང་། རྐུན་གནས་དང་། སོ་སོར་གནས་པ་དང་། 
[238a.5]མི་གནས་པར་ཟུང་ཤིག་ཅེས་ཟེར་རམ། ཆུང་ངུ་ནི་འདི་སྐད་དུ་ཁྱོད་ཅག་དང་ཆོས་མཚུངས་པ་དང་། ཚངས་པ་མཚུངས་པར་སྤྱད་པས་ཆོག་གོ་ཞེས་སྨྲས་ན་ཡང་བསླབ་པ་ཕུལ་བ་ཞེས་བྱ་སྟེ། གང་དེ་ལྟར་ཆགས་ཤིང་མི་དགའ་འམ་འབབ་པར་འདོད་ཀྱང་རུང་སྟེ། 
[238a.6]དེས་ངག་དང་། ཚིག་དང་། བརྗོད་པ་དང་། སྐད་དང་། དབྱངས་དང་། ངེས་པའི་ཚིག་དང་། ངག་གི་ལམ་དང་། ངག་གི་སྒྲ་དང་། ངག་གི་ལས་དང་། ངག་གི་དམིགས་པས་བརྗོད་པ་འདི་ནི་བསླབ་པ་ཕུལ་བ་ཞེས་བྱའོ། །ཚུལ་ཁྲིམས་ཉམས་པར་བརྗོད་པ་གང་ཞེ་ན། 
[238a.7]འདི་ལྟ་སྟེ་དགེ་སློང་དེ་ཆགས་པར་གྱུར་པ་ནས། འགྱོད་པའི་བར་དུ་སྔ་མ་བཞིན་ཏེ། དེ་དགེ་སློང་གི་དྲུང་དུ་སོང་ནས་འདི་སྐད་ཅེས་ཚངས་པར་སྤྱོད་པ་ནི་སྤྱད་དཀའོ། །རབ་ཏུ་དབེན་པ་ནི་ཤིན་ཏུ་དཀའོ། །གཅིག་པུ་མངོན་པར་དགའ་བའང་དཀའོ། །ནགས་དང་ཚལ་ན་
[238b]
[238b.1]གནས་པ་དང་། བས་མཐར་གནས་ཤིང་མངོན་དུ་ཆུད་པ་ཡང་དཀའོ། །ནམ་འཚོའི་བར་དུ་བདག་གཅིག་པུ་དགོན་པ་ན་གནས་ཤིང་གཅན་གཟན་ཁྲོ་བོ་དང་། ལྷན་ཅིག་ཏུ་གནས་པར་བྱ་བ་དང་། རྩྭ་བཏིང་བའམ་ལོ་མ་བཏིང་བ་ལ་མལ་སྟན་དུ་སྦྱར་བའང་དཀའོ། །ནམ་
[238b.2]འཚོའི་བར་དུ་བདག་དང་གཞན་ལ་འཚོ་བ་ལྟོས་པའང་དཀའ། ནམ་འཚོའི་བར་དུ་གོས་དང་། ཟས་དང་། མལ་སྟན་དང་། ན་བའི་རྐྱེན་གྱི་སྨན་དང་ཡོ་བྱད་རྣམས་གཞན་ལས་བཙལ་བར་བྱ་བའང་སྡུག་བསྔལ་ལོ། །མ་དྲན་ནོ། །ཕ་དང་། ཕུ་ནུ་དང་། སྲིང་མོ་རྣམས་
[238b.3]ཀྱང་དྲན་ནོ་ཞེས་ཟེར་བ་དང་། བདག་ནི་བཟོ་སློབ་ཏུ་ཆུག་ཤིག །ལས་རྣམས་ལ་ཆུག་ཤིག །རིགས་པའི་ཕྱོགས་སུ་བདག་ཞོག་ཤིག །དགེ་བའི་རིགས་ལ་བདག་ཆོར་ཅིག །གང་དེ་ལྟར་ཆགས་པ་ནས་སྔ་མ་བཞིན་དུ་ངག་གིས་བརྗོད་པའི་བར་དུ་སྟེ། འདི་ནི་
[238b.4]བསླབ་པ་ཉམས་པར་བརྗོད་པ་ཞེས་བྱའོ། །བསླབ་པ་ཕུལ་བ་དང་། བསླབ་པ་ཉམས་པར་བརྗོད་པ་ལ་ཁྱད་པར་ཅི་མཆིས། ཡི་གེ་ལ་ཡང་ཁྱད་པར་མེད། སྡོམ་པ་སྤོང་བ་ལ་ཡང་ཁྱད་པར་མེད་དེ། གཅིག་གིས་ཀྱང་སྡོམ་པ་བཏང་བར་གྱུར། གཉིས་ཀྱིས་ཀྱང་དེ་བཞིན་
[238b.5]ནོ། །རྩོད་པ་གང་ཞེ་ན། རྩོད་པ་རྣམ་པ་བཞི་སྟེ། འཁྲུག་པས་རྩོད་པ་དང་། ལུང་མི་བསྒོ་བའི་རྩོད་པ་དང་། ཉེས་པས་རྩོད་པ་དང་། བྱ་བའི་རྩོད་པ་སྟེ། འདི་ནི་རྩོད་པ་ཞེས་བྱའོ། །ཅིའི་ཕྱིར་རྩོད་པ་ཞེས་བགྱི། དེ་དག་གི་མཐུས་འཐབ་པ་འབྱུང་སྟེ། དེའི་ཕྱིར་རྩོད་པ་ཞེས་
[238b.6]བྱའོ། །རྩོད་པར་བསྡུ་བ་གང་ཞེ་ན། རྒྱུ་གང་དང་རྐྱེན་གང་གིས་རྒྱུའི་དབང་དུ་བྱས་ཏེ་རྩོད་པ་བྱུང་བ་དེ་ནི་རྩོད་པ་སྡུད་པ་ཞེས་བྱའོ། །རྩོད་པ་ཞི་བ་གང་ཞེ་ན། རྩོད་པ་ཞི་བའི་ཆོས་བདུན་ཏེ། མངོན་སུམ་གྱིས་འདུལ་བ་དང་། དྲན་པས་འདུལ་བ་དང་། མི་གཡེངས་པས་འདུལ་བ་དང་། 
[238b.7]དེའི་རང་བཞིན་རྩོད་པ་དང་། གང་མང་དུ་བྱ་བ་དང་། ཡི་དམ་འཆར་གཞུག་པ་དང་། རྩྭ་བཏིང་བ་ལྟ་བུ་དེ་ནི་རྩོད་པ་ཞི་བར་བྱེད་པ་ཞེས་བྱའོ། །དེ་ཅིའི་ཕྱིར་ན་རྩོད་པ་ཞི་བ་ཞེས་བགྱི། རྩོད་པ་བཞི་པོ་དེ་དག་ནི་ཆོས་བདུན་གྱིས་འདུལ་བར་འགྱུར་བ་དང་། ཞི་བ་དང་། རྣམ་
[239a]
[239a.1]པར་ཞི་བ་དང་། འདུལ་བ་དང་། སྤོང་བ་དང་། འགོག་པའི་ཕྱིར་ཏེ། དེ་ལྟར་ན་རྩོད་པ་ཞི་བའི་ཆོས་ཞེས་བྱའོ། །རྩོད་པ་རབ་ཏུ་མ་ཞི་བ་གང་ཞེ་ན། ཆོས་ལྔ་དང་ལྡན་ན་རྩོད་པ་ལེགས་པར་ཞི་བར་མི་འགྱུར་ཏེ། ལྔ་གང་ཞེ་ན། དགེ་འདུན་
[239a.2]ལ་མ་གསོལ་བ་ཡིན། རྒྱལ་བའི་གསུང་དང་མི་མཐུན་པ་ཡིན། ཕྱོགས་དང་མཐུན་པའི་ཕྱོགས་ཀྱིས་དགེ་སློང་རྣམས་ལ་མ་བསྒོ་བ་ཡིན། ཆོས་མཐུན་པར་རྒོལ་བ་དང་། ལན་ལོན་པའི་དགེ་སློང་རྣམས་གུས་པར་མ་བཟློག་པ་ཡིན། ཉེས་པ་བྱུང་བའི་དགེ་སློང་
[239a.3]གིས་ཉེས་པ་མ་སྦྱངས་པའང་ཡིན་ཏེ། ཆོས་འདི་ལྔ་དང་ལྡན་ན་རྩོད་པ་ལེགས་པར་ཞི་བ་མ་ཡིན་ནོ། །ཆོས་ལྔ་དང་ལྡན་ན་རྩོད་པ་ལེགས་པར་ཞི་བ་ཡིན་ཏེ། ལྔ་གང་ཞེ་ན། དགེ་འདུན་ལ་གསོལ་བ་བྱས་པ་ཡིན། རྒྱལ་བའི་གསུང་དང་མཐུན་པ་ཡིན། ཕྱོགས་དང་
[239a.4]ཕྱོགས་མི་མཐུན་པའི་དགེ་སློང་རྣམས་ལ་བསྒོ་བ་ཡིན། ཆོས་མཐུན་པར་རྒོལ་བ་དང་ལན་ལྡོན་པའི་དགེ་སློང་རྣམས་གུས་པར་བཟློག་པ་ཡིན། ཉེས་པ་བྱུང་བའི་དགེ་སློང་གི་ལྟུང་བ་སྦྱངས་པ་ཡིན་ཏེ། ཆོས་དེ་ལྔ་དང་ལྡན་ན་རྩོད་པ་ལེགས་པར་ཞི་བ་ཡིན་ཏེ་དེ་ནི་རྩོད་པ་རབ་ཏུ་ཞི་བ་
[239a.5]ཞེས་བྱའོ། །ཀློག་པ་གང་ཞེ་ན། གང་བཞི་པའམ་བཅུ་གསུམ་པའང་སྟེ། རྒྱས་པར་ཀློག་པ་དེ་ནི་ཀློག་པའོ་ཞེས་བྱའོ། །མི་ཀློག་པ་གང་ཞེ་ན། གནས་གང་ན་སོ་སོར་ཐར་པའི་མདོ་ཀློག་པའི་དགེ་སློང་གིས་སོ་སོར་ཐར་པའི་མདོ་མི་ཀློག་ན་དེའི་རྗེས་ནས་ཀློག་པ་གཞན་གྱིས་
[239a.6]ཀློག་པར་བྱའོ། །དེས་ཀྱང་མ་བཀླགས་ལ་མི་སྤོབས་ན། དེའི་ཡང་རྗེས་ནས་ཟློས་པ་གཞན་གྱིས་ལྷོགས་ཤིག །དེས་ཀྱང་མི་ནུས་ལ་མ་སྤོབས་ཏེ། དེ་བཞིན་དུ་རྗེས་ནས་ཟློས་པའི་མཐར་ཕྱིན་གྱི་བར་དུ་གང་གིས་ཀྱང་སྤོབས་པ་མེད་ན་དེ་མ་བཀླགས་པ་ཞེས་བྱའོ། །བྱིན་གྱིས་
[239a.7]བརླབ་པ་གང་ཞེ་ན། དགེ་སློང་གང་གནས་ན་གཅིག་པུ་འདུག་ན་དེས་བཅོ་ལྔའི་གསོ་སྦྱིན་དེ་ཉིད་དུ་སྔར་ལངས་ཏེ་མཆོད་རྟེན་དང་ཁང་པར་ཕྱག་དར་བྱ། ཁྱམས་ཀྱང་ཕྱག་དར་བྱ། གསོ་སྦྱིན་གྱི་གནས་ཀྱང་ཕྱག་དར་བྱས་ལ་ཤིན་ཏུ་གསར་པའི་བ་ལང་གི་ལྕི་བས་འཇམ་
[239b]
[239b.1]པོར་བྱུགས་ཏེ། དུས་སུ་རིམ་བཞིན་དུ་སྟན་རྣམས་བཏིང་ལ། ཆུ་གཙང་མའི་རིལ་བ་རྣམས་དང་། བཤང་སའི་རིལ་བའང་ཆུས་དགང་བར་བྱ། མེ་ཡང་ཉེ་བར་གཞག་པར་བྱ། མེ་མར་དང་། མེ་མར་གྱི་ཀོང་བུ་དང་། མེ་མར་གྱི་སྡོང་བུ་དང་། ལག་གི་
[239b.2]ཚུལ་ཤིང་ཡང་ཉེ་བར་གཞག་པར་བྱ་སྟེ། གལ་ཏེ་གསོ་སྦྱིན་མ་བྱས་པའི་དགེ་སློང་དག་འོངས་ན་དེ་དང་ལྷན་ཅིག་ཏུ་གསོ་སྦྱིན་བྱ་ཞིང་སོ་སོར་ཐར་པའི་མདོ་བཀླགས་པའང་བསྒྲག་པར་བྱའོ། །གལ་ཏེ་མ་འོངས་ནས་ཕྱོགས་མཐོ་བ་དེར་འཛེགས་ཏེ། དེར་འགྲེངས་
[239b.3]ནས་ཕྱོགས་བཞི་ཀུན་ཏུ་བལྟས་ལ་དེ་སྟེ་འགའ་ཞིག་འོངས་ན། དེས་ཚེ་དང་ལྡན་པ་མྱུར་དུ་ཤོག་ཤིག །གསོ་སྦྱིན་བྱའོ་ཞེས་བོད་དེ། དེ་སྟེ་སུའང་མི་འོང་ན་དེས་དེ་ནས་བབས་ཏེ་དུས་ཀྱི་མཐར་གྱུར་གྱི་བར་དུ་སྡོད་ལ་འདུག་སྟེ། རྐྱང་པ་གསུམ་པ་བརྗོད་པར་བྱ། སྦྱིན་པའི་
[239b.4]ཡོན་ཏན་བཀླག་པར་བྱ་སེམས་བསྐྱེད་པར་བྱ། ཁ་ནས་ཀྱང་དེང་ནི་དགེ་འདུན་གྱི་བཅོ་ལྔའི་གསོ་སྦྱིན་ཏེ། བདག་དགེ་སློང་མིང་འདི་ཞེས་བྱ་བའི་ཡང་དེང་བཅོ་ལྔའི་གསོ་སྦྱིན་ཏེ། བར་ཆད་ཀྱི་ཆོས་རྣམས་ཀྱང་ཡོངས་སུ་དག་གིས་ལྷ་རྣམས་ཀྱིས་ཀྱང་བདག་དགེ་སློང་མིང་འདི་
[239b.5]ཞེས་བགྱི་བ་ཡོངས་སུ་དག་པར་ཟུང་ཤིག །འདིར་ནི་ཚུལ་ཁྲིམས་ཀྱི་ཕུང་པོ་ཡོངས་སུ་བསྐང་བའི་ཕྱིར་གསོ་སྦྱིན་བྱིན་གྱིས་བརླབ་པར་བྱ་སྟེ། ནམ་དགེ་འདུན་མཐུན་པར་ཚོགས་པ་དེ་ནི་གསོ་སྦྱིན་རྒྱས་པར་མྱོང་བ་དང་སོ་སོར་ཐར་པའི་མདོ་ཡང་མྱང་བར་བྱའོ་ཞེས་དེ་ལྟར་ལན་
[239b.6]གཉིས་ལན་གསུམ་དུ་བརྗོད་པར་བྱའོ། །ཇི་ལྟར་དགེ་སློང་གཅིག་ལ་དེ་བཞིན་དུ་དགེ་སློང་གཉིས་སམ། གསུམ་གནས་ཀྱང་རུང་སྟེ། དེ་བཞིན་དུ་མངོན་དུ་སྦྱང་བར་བྱ། སེམས་བསྐྱེད་པར་བྱའོ། །གཅིག་ལ་གཅིག་བརྗོད་པར་བྱ། དེ་ལྟར་བྱས་ན་གསོ་སྦྱིན་བྱས་པ་ཡིན་ཏེ། 
[239b.7]འདི་ནི་བྱིན་གྱིས་བརླབ་པ་ཞེས་བྱའོ། །སྨྱོས་པའི་སྡོམ་པ་གང་ཞེ་ན། དགེ་སློང་གང་མྱོས་པར་གྱུར་ལ་སེམས་འཁྲུགས་ཤིང་ནད་ཀྱིས་གཟིར་བ་དེ་ལ་སྨྱོས་པའི་སྡོམ་པ་གསོལ་བ་དང་གཉིས་ཀྱི་ལས་ཀྱིས་སྦྱིན་པར་བྱ་བ་ནི་ཇི་ལྟར་ཚེ་དང་ལྡན་པ་བྱེ་མ་ཅན་བཞིན་རྒྱས་པར་སྦྱར་ཏེ། 
[240a]
[240a.1]ཇི་ལྟར་འདུལ་བ་དེ་ནི་སྨྱོས་པའི་སྡོམ་པ་ཞེས་བྱའོ། །མ་སྨྱོས་པའི་སྡོམ་པ་གང་ཞེ་ན། སྨྱོས་པའི་སྡོམ་པ་དེ་དག་མ་གཏོགས་པར་དེ་ལས་གཞན་པའི་སྡོམ་པ་དེ་ནི་མ་སྨྱོས་པའི་སྡོམ་པ་ཞེས་བྱའོ། །དད་པས་བྱིན་པ་མ་རུང་བར་བྱེད་པ་གང་ཞེ་ན། ཚུལ་
[240a.2]ཁྲིམས་ཉམས་པ་ལ་བྱིན་ན་དད་པས་བྱིན་པ་མ་རུང་བ་ཞེས་བྱའོ། །ཡང་དག་པར་བྱིན་པ་ལ་ཞུགས་པ་ལས་ལོག་པར་ཞུགས་པ་ལ་བྱིན་ན་ཁམ་གཅིག་ཀྱང་རུང་དད་པས་བྱིན་པ་མ་རུང་བར་བྱས་པ་ཞེས་བྱ་སྟེ། དེ་ན་དད་པས་བྱིན་པ་མ་རུང་བར་བྱེད་པ་ཞེས་བྱའོ། །ལས་
[240a.3]རྣམས་གང་ཞེ་ན། ལས་མངོན་སུམ་དུ་མ་གྱུར་ནས་བྱ་བའི་ལས་བཅུའོ། །དེ་འདི་ལྟ་སྟེ། ལྷུང་བཟེད་ཁས་ཕུབ་པ་དང་། ལྷུང་བཟེད་བཀན་པ་དང་། བསླབ་པ་ལ་སྡོམ་པ་དང་། བསླབ་པའི་སྡོམ་པ་བཀྲོལ་བ་དང་། གཙུག་ལག་ཁང་གི་སྡོམ་པ་དང་། དགེ་ཚུལ་གྱི་
[240a.4]སྡོམ་པ་དང་། སྨྱོན་པའི་སྡོམ་པ་དང་། མི་སྨྲ་བའི་སྡོམ་པ་དང་། ཕྱག་མི་བྱ་བར་རིགས་པའི་སྡོམ་པ་དང་། སྤྱོད་པ་མི་གཅིག་པའི་སྡོམ་པ་སྟེ། འདི་དག་ནི་ལས་རྣམས་ཞེས་བྱའོ། །ལས་མ་ཡིན་པ་གང་ཞེ་ན། བཞི་འདུས་ཏེ་ལས་སུ་བྱ་བ་ལ་བཞི་མ་འདུས་པར་བྱེད་ན་དེ་ལས་མ་
[240a.5]ཡིན་ཏེ། དེ་ལྟར་ནི་མི་བྱའོ། །ཁྱིམ་པས་བཞིར་བསྐངས་ཏེ་བྱིན་ན་ལས་མ་ཡིན་ཏེ། དེ་ལྟར་ཡང་མི་བྱའོ། །དགེ་ཚུལ་ཕ་དང་། ཟ་མ་དང་། མ་ནིང་དང་། དགེ་སློང་མ་སུན་ཕྱུང་བ་དང་། ཕ་བསད་པ་དང་། མ་བསད་པ་དང་། དགྲ་བཅོམ་པ་བསད་པ་དང་། 
[240a.6]དགེ་འདུན་ཕྱེ་བ་དང་། དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བ་དང་། མུ་སྟེགས་ཅན་དང་། མུ་སྟེགས་ཅན་དུ་སོང་བ་དང་། རྐུན་གནས་དང་། སྔར་ཉམས་པ་དང་། སྔར་འཁྲུགས་པ་དང་། རྒྱུད་གཞན་དུ་གནས་པ་དང་། མི་གནས་
[240a.7]པ་དང་། ཐ་དད་དུ་གནས་པ་དང་། གནས་པར་མི་བྱ་བ་དང་། བསླབ་པ་བྱིན་པ་དང་། ཆད་པ་བྱེད་པ་དང་། ཆད་པ་མ་བྱས་པ་དང་། ཡིད་མགུ་བར་མ་བྱས་པ་དང་། ཡིད་མགུ་བར་མི་བྱེད་པ་དང་། བསླབ་པ་བྱིན་པ་རྣམས་ཀྱིས་བྱེད་པ་ནི་ལས་མ་ཡིན་ཏེ། 
[240b]
[240b.1]དེ་ལྟར་ཡང་མི་བྱའོ། །ཇི་ལྟར་བཞི་འདུས་ནས་ལས་སུ་བྱ་བ་དེ་བཞིན་དུ་ལྔ་འདུས་ནས་བྱ་བ་དང་། བཅུ་འདུས་ནས་བྱ་བ་དང་། ཉི་ཤུ་འདུས་ནས་ལས་སུ་བྱ་བ་ནི་རྒྱས་པར་སྦྱར་ཏེ། འདི་ནི་ལས་མ་ཡིན་པ་རྣམས་ཞེས་བྱའོ། །འདུལ་བ་ཞེས་བྱ་བ་གང་
[240b.2]ཞེ་ན། འདི་ལྟར་འདུལ་བ་ལས་བྱུང་བ་བཞིན་ཏེ། འདུལ་བ་རྒྱས་པར་བྱ་བ་དེ་ནི་འདུལ་བ་ཞེས་བྱའོ། །ལྟ་བ་བརྗོད་པ་གང་ཞེ་ན། ལྟ་བ་བརྗོད་པ་ཆོས་བཞིན་མ་ཡིན་པ་ལྔ་དང་། ཆོས་བཞིན་པ་ལྔའོ། །ལྟ་བ་བརྗོད་པ་ཆོས་བཞིན་མ་ཡིན་པ་གང་ཞེ་ན། མི་གནས་
[240b.3]པའི་དྲུང་དུ་ལྟ་བ་བརྗོད་པ་དང་། སོ་སོར་གནས་པའི་དྲུང་དུ་ལྟ་བ་བརྗོད་པ་དང་། ཉེ་བར་ཕྱོགས་པའི་དྲུང་དུ་ལྟ་བ་བརྗོད་པ་དང་། བསྙེན་པར་མ་རྫོགས་པའི་དྲུང་དུ་ལྟ་བ་བརྗོད་པ་དང་། ལྷག་མ་མ་ལུས་པའི་དྲུང་དུ་ལྟ་བ་བརྗོད་པ་དེ་ནི་ཆོས་བཞིན་མ་ཡིན་པར་ལྟ་བ་
[240b.4]བརྗོད་པ་ལྔའོ། །ཆོས་བཞིན་དུ་ལྟ་བ་བརྗོད་པ་ལྔ་པོ་གང་ཞེ་ན། མི་གནས་པའི་དྲུང་དུ་ལྟ་བ་མ་བརྗོད་པ་དང་། སོ་སོར་གནས་པའི་དྲུང་དུ་ལྟ་བ་མ་བརྗོད་པ་དང་། ཉེ་བར་ཕྱོགས་པའི་དྲུང་དུ་ལྟ་བ་མ་བརྗོད་པ་དང་། བསྙེན་པར་མ་རྫོགས་པའི་དྲུང་དུ་ལྟ་བ་མ་བརྗོད་པ་
[240b.5]དང་། དངོས་པོའི་ལྷག་མ་མ་ལུས་པའི་དྲུང་དུ་ལྟ་བ་མ་བརྗོད་པ་འདི་ནི་ཆོས་བཞིན་དུ་ལྟ་བ་བརྗོད་པ་དང་ལྔའོ། །གསོལ་བ་གང་ཞེ་ན། གསོལ་བ་ཞེས་བྱ་བ་ནི་གོ་བར་བྱ་བའི་ཚིག་གི་ལས་ཏེ། ཇི་ལྟར་བྱེད་པའི་ཚེ་གོ་བར་བྱ་བ་ཡིན། ཇི་ལྟར་གང་ལ་དེའི་དོན་ཚིག་གིས་
[240b.6]བརྗོད་པ་ནི་གསོལ་བ་ཞེས་བྱའོ། །གསོལ་བའི་ལས་གང་ཞེ་ན། གསོལ་བ་དང་ལས་ཀྱིས་དགེ་འདུན་ལ་བསྒོ་བ་སྟེ། ཇི་ལྟར་སྐབས་དབྱེ་བ་དང་། དབྱུང་བ་དང་། ལྷུང་བཟེད་བྲིམ་པ་དང་། རྩྭ་བཏིང་བའམ། གཞན་ཡང་གསོལ་བའི་ལས་ཀྱིས་བྱ་བ་དེ་ལྟ་བུ་
[240b.7]ཐམས་ཅད་ནི་གསོལ་བའི་ལས་སུ་བལྟ་སྟེ། དེ་ནི་གསོལ་བའི་ལས་ཞེས་བྱའོ། །གསོལ་བ་དང་གཉིས་ཀྱི་ལས་གང་ཞེ་ན། གསོལ་བ་བྱས་ན་རྗེས་སུ་བསྒྲགས་པ་གཅིག་པུ་བྱེད་པ་ནི་གསོལ་བ་དང་གཉིས་པ་ཡིན་ཏེ། འདི་ནི་གསོལ་བ་དང་གཉིས་ཀྱི་ལས་ཞེས་བྱའོ། །
[241a]
[241a.1]གསོལ་བ་དང་བཞིའི་ལས་གང་ཞེ་ན། གསོལ་བ་བྱས་ལ་རྗེས་སུ་བསྒྲགས་པ་གསུམ་བརྗོད་པ་དེ་ནི་གསོལ་བ་དང་བཞི་པ་ཡིན་ཏེ། དེ་ནི་གསོལ་བ་དང་བཞིའི་ལས་ཞེས་བྱའོ། །གསོལ་བར་བྱ་བའི་ལས་ལ་གསོལ་བ་མ་བྱས་པར་བྱེད་ན་ཉེས་པའོ། །གསོལ་བ་མ་བྱས་
[241a.2]པར་རྗེས་སུ་བསྒྲགས་པ་བྱེད་ན་ཉེས་པའོ། །གསོལ་བ་དང་གཉིས་ཀྱི་ལས་ལ་གསོལ་བ་མ་བྱས་པར་རྗེས་སུ་བསྒྲགས་པ་བྱེད་ན་ཉེས་པའོ། །གསོལ་བ་བྱས་ལ་རྗེས་སུ་མ་བསྒྲགས་ན་ཉེས་བྱས་སོ། །རྗེས་སུ་བསྒྲགས་པ་བྱས་ལ་གསོལ་བ་མ་བྱས་ནའང་ཉེས་པའོ། །གསོལ་བ་དང་བཞིའི་
[241a.3]ལས་ལ་གསོལ་བ་མ་བྱས་པར་རྗེས་སུ་བསྒྲགས་པ་བྱས་ན་ཉེས་པའོ། །གསོལ་བ་བྱས་ལ་རྗེས་སུ་བསྒྲགས་པ་མ་བྱས་ན་ཉེས་པའོ། །རྗེས་སུ་བསྒྲགས་པར་བྱས་ལ་གསོལ་བ་མ་བྱས་ན་ཉེས་པའོ། །གསོལ་བའི་ལས་ལ་གསོལ་བ་བྱས་ན་ཉེས་པ་མེད་དོ། །གསོལ་བ་བྱས་ལ་རྗེས་
[241a.4]སུ་བསྒྲགས་པ་བྱས་ན་ཉེས་པ་མེད་དོ། །གསོལ་བ་དང་གཉིས་ཀྱི་ལས་ལ་གསོལ་བ་བྱས་ན་རྗེས་སུ་བསྒྲགས་པ་གཅིག་བྱས་ན་ཉེས་པ་མེད་དོ། །གསོལ་བ་བྱས་ནས་རྗེས་སུ་བསྒྲགས་པ་མང་པོ་བྱས་ན་ཉེས་པ་མེད་དོ། །གསོལ་བ་དང་བཞིའི་ལས་ལ་གསོལ་བ་བྱས་ནས་རྗེས་སུ་
[241a.5]བསྒྲགས་པ་མང་པོ་བྱེད་ན་ཉེས་པ་མེད་དོ། །དེ་དག་དེ་ལྟ་བུའི་ཚུལ་དུ་སྦྱར་རོ། །དེ་ལྟར་ལས་མང་པོ་བྱས་ཀྱང་ཉེས་པ་མེད་དོ། །ཕྱུང་བར་བྱས་པ་ཞེས་བྱའོ། །དེ་སྟེ་གསོལ་བ་བྱས་ནས་རྗེས་སུ་བསྒྲགས་པ་སྒྲོགས་པའི་ཚེ་དགེ་འདུན་དག་རྣམ་གྲངས་གཞན་ཞིག་གི་ཕྱིར་སྟན་ལས་ལངས་ཏེ་
[241a.6]འདོད་ན་མ་ལངས་པ་ཕྱི་མའི་འཁོར་རྣམས་ལ་དེ་བཞིན་གསོལ་བ་བྱོས་ཤིག །དེ་སྟེ་གསོལ་བ་གཞན་དུ་བྱ་འདོད་པར་གྱུར་ན་རྗེས་སུ་བསྒྲགས་པ་ཉེས་པ་མེད་པར་བྱོས་ཤིག །ཚིག་གིས་ཀྱང་དགེ་འདུན་ལ་བཙུན་པ་རྣམས་གསོལ་བ་སླར་བགྱིད་དོ། །རྗེས་སུ་བསྒྲགས་པ་ཡང་བགྱིད་
[241a.7]དོ་ཞེས་གསོལ་བ་བྱོས་ཤིག །དེ་སྟེ་དེས་གསོལ་བ་རྫོགས་པར་མ་གྱུར་ན་སུ་ལ་བསྡིགས་པའི་ལས་བགྱི། དགེ་སློང་དག་ཐབ་མོ་བྱེད་པ་དང་རྩེད་མོ་བྱེད་པ་ལ་གསོལ་བ་དང་བཞིའི་ལས་ཀྱིས་མི་བསྐྱོ་མི་གཞག་པར་རིགས་པས་བྱ་སྟེ། འདི་ནི་བསྡིགས་པའི་ལས་ཞེས་བྱའོ། །སྨད་པའི་ལས་གང་
[241b]
[241b.1]ཞེ་ན། དགེ་སློང་གང་ལྟུང་བ་ཕྱི་ཕྱིར་བྱུང་བར་གྱུར་པ་དེ་ལ་སྨད་པའི་ལས་གསོལ་བ་དང་བཞིའི་ལས་ཀྱིས་བསྐྱོ་བ་མེད་པ་དང་། གཞག་པ་མེད་པར་བྱས་ཏེ། འདི་ནི་སྨད་པའི་ལས་ཞེས་བྱའོ། །བསྐྲད་པའི་ལས་གང་ཞེ་ན། དགེ་སློང་གང་རིགས་སུན་པར་གྱུར་པ་དེ་ལ་བསྐྲད་
[241b.2]པའི་ལས་གསོལ་བ་དང་བཞིའི་ལས་བསྐྱོ་བ་མེད་པ་དང་། གཞག་པ་མེད་པར་བྱ་སྟེ། དེ་ནི་བསྐྲད་པའི་ལས་ཞེས་བྱའོ། །སླར་བསྡུམ་པའི་ལས་གང་ཞེ་ན། དགེ་སློང་གང་ཁྱིམ་པ་ལ་སྨོད་པར་གྱུར་པ་དེ་ལ་བསྡུམ་པའི་ལས་གསོལ་བ་དང་བཞིའི་ལས་ཀྱིས་བསྐྱོ་བ་མེད་པ་དང་
[241b.3]གཞག་པ་མེད་པར་བྱ་སྟེ། འདི་ནི་བསྡུམ་པའི་ལས་ཞེས་བྱའོ། །མ་མཐོང་བའི་ཕྱིར་སྤང་བའི་ལས་གང་ཞེ་ན། དགེ་སློང་གང་ལྟུང་བ་བྱུང་བ་ལས་ལྟུང་བ་བྱུང་བ་མ་མཐོང་ངོ་ཞེས་ཟེར་བ་དེ་ལ་མ་མཐོང་བའི་ཕྱིར་སྤང་བའི་ལས་གསོལ་བ་དང་བཞིའི་ལས་ཀྱིས་བསྐྱོ་བ་མེད་པ་དང་། 
[241b.4]གཞག་པ་མེད་པར་བྱས་ཏེ། དེ་ནི་མ་མཐོང་བའི་ཕྱིར་སྤང་བའི་ལས་ཞེས་བྱའོ། །སླར་ལས་མི་བྱེད་པའི་ཕྱིར་སྤང་བའི་ལས་གང་ཞེ་ན། གང་ལྟུང་བ་བྱུང་བ་ལས་ཆོས་བཞིན་དུ་སླར་ལས་མི་བྱེད་པ་སྤང་བའི་ཕྱིར་གསོལ་བ་དང་བཞིའི་ལས་ཀྱིས་བསྐྱོ་བ་མེད་པ་དང་། གཞག་པ་མེད་པར་
[241b.5]བྱ་བ་དེ་ནི་སླར་ལས་མི་བྱེད་པའི་ཕྱིར་སྤང་བའི་ལས་ཞེས་བྱའོ། །སྡིག་པར་ལྟ་བ་སླར་མ་བཏང་བའི་ཕྱིར་སྤང་བའི་ལས་གང་ཞེ་ན། དགེ་སློང་གང་སྡིག་པར་ལྟ་བ་བྱུང་བར་གྱུར་པ་བཟུང་ནས་རབ་ཏུ་འཛིན་པ་སྤྱོད་དེ་སླར་མི་གཏོང་བ་དེ་ལ་སྡིག་པར་ལྟ་བ་དེ་སླར་མ་བཏང་བའི་ཕྱིར་སྤང་བའི་
[241b.6]ལས་གསོལ་བ་དང་བཞིའི་ལས་ཀྱིས་བསྐྱོ་བ་མེད་པ་དང་། གཞག་པ་མེད་པར་བྱེད་པ་དེ་ནི་སྡིག་པར་ལྟ་བ་སླར་མ་བཏང་བའི་ཕྱིར་སྤང་བའི་ལས་ཞེས་བྱའོ། །ཆད་པས་གཅད་པ་གང་ཞེ་ན། མུ་སྟེགས་ཅན་གང་གཞན་ཞིག་ཐོག་མ་མུ་སྟེགས་ཅན་ལས་དགེ་བར་གསུངས་པའི་ཆོས་
[241b.7]འདུལ་བ་ལ་རབ་ཏུ་བྱུང་ཞིང་བསྙེན་པར་རྫོགས་ནས་དགེ་སློང་གི་དངོས་པོར་འདོད་པ་དེ་ལ་མཁན་པོས་སྔར་གོས་སྦྱོར་ཞིང་ཟླ་བ་བཞིའི་བར་དུ་ཆད་པས་བཅད་ལ། གསོལ་བ་དང་བཞིའི་ལས་ཀྱིས་བསྐྱོ་བ་མེད་པ་དང་གཞག་པ་མེད་པར་བྱའོ། །ཆད་པས་གཅད་པ་ཡང་འདི་བྱ་
[242a]
[242a.1]སྟེ། དགེ་སློང་གང་དངོས་པོ་བཅུ་གསུམ་ལས་གང་ཡང་རུང་དངོས་པོ་གཅིག་བྱས་ཏེ། བཅབས་ན། དེས་ཇི་སྲིད་དུ་བཅབས་པར་ཤེས་པ་དེ་སྲིད་དུ་མ་དད་བཞིན་ཆད་པས་གཅད་པ་དེ་ལ་ཡང་ཆད་པས་གཅད་པ་ཡང་གསོལ་བ་དང་བཞིའི་ལས་ཀྱིས་བསྐྱོ་བ་མེད་པ་དང་། 
[242a.2]གཞག་པ་མེད་པར་སྦྱིན་པར་བྱ་བ་ནི་ཆད་པས་གཅད་པ་ཞེས་བྱའོ། །གཞི་ནས་བསླང་བས་གཅད་པ་གང་ཞེ་ན། དགེ་སློང་གང་ཆད་པ་བྱེད་དེ། ཆད་པ་བྱེད་བཞིན་པའི་སྐབས་སུ་ཉེས་པ་དེས་གཞི་ནས་བསླང་བའི་ལས་བྱ་བར་གསོལ་བ་དང་བཞིའི་ལས་ཀྱིས་བསྐྱོ་བ་མེད་པ་ཡང་། གཞག་པ་
[242a.3]མེད་པར་གཅད་པས་དགེ་སློང་དེས་སླར་ཡང་ཆད་པ་བྱ་སྟེ། སྔ་མ་མ་བྱས་པའི་ཕྱིར་རོ། །རྣམ་གྲངས་གཞན་དུ་ན་ཆད་པ་བྱས་ཀྱང་རུང་། མ་བྱས་ཀྱང་རུང་ལས་དེ་ཉིད་གཞི་ནས་ཟློས་སུ་གཞུག་པ་ཡོད་དེ། དེ་ནི་གཞི་ནས་ཟློས་པས་གཅད་པ་ཞེས་བྱའོ། །ཡིད་མགུ་བར་བྱེད་པས་གཅད་པ་
[242a.4]གང་ཞེ་ན། དགེ་སློང་གང་དགེ་འདུན་གྱི་ལྷག་མའི་ཆོས་བཅུ་གསུམ་ལས་གང་ཡང་རུང་བྱས་པ་ལས་མ་བཅབས་སམ། ཆད་པ་བྱས་པར་གྱུར་ཀྱང་རུང་དེ་ལ་ཞག་དྲུག་ཏུ་ཡིད་མགུ་བར་བྱེད་པ་གསོལ་བ་དང་། བཞིའི་ལས་ཀྱིས་བསྐྱོ་བ་མེད་ཅིང་། གནས་པ་མེད་པས་གཅད་པ་སྟེ། དགེ་
[242a.5]སློང་དེས་ཀྱང་དགེ་སློང་ཐམས་ཅད་ལ་ཡིད་མགུ་བར་བྱེད་པ་དེ་ནི་ཡིད་མགུ་བས་གཅད་པ་ཞེས་བྱའོ། །དབྱུང་བ་གང་ཞེ་ན། དགེ་སློང་གང་ཆད་པ་ཁོར་ནས་ཞག་དྲུག་ཏུ་ཡིད་མགུ་བ་བྱ་བའང་སྤྱད་པར་གྱུར་ན། དེ་ལ་གསོལ་བ་དང་བཞིའི་ལས་ཀྱིས་བསྐྱོ་བ་མེད་ཅིང་གཞག་པ་མེད་པར་བྱ་སྟེ། 
[242a.6]དེ་ནི་དབྱུང་བ་ཞེས་བྱའོ། །ཅིའི་ཕྱིར་ན། དབྱུང་བ་ཞེས་བྱ་ཞེ་ན། མི་དགེ་བའི་གནས་ནས་ཕྱུང་སྟེ། དགེ་བའི་གནས་སུ་རབ་ཏུ་བཞག་པ་སྟེ། དེ་ལྟ་བུའི་ཕྱིར་ན་དབྱུང་བ་ཞེས་བྱའོ། །དྲི་ཞེས་བྱ་བ་ནི་ཆོས་རྣམས་ལའོ། །ཆད་པ་བགྱིད་པ་ལ་ཡོན་ཏན་ཅི་མཆིས། ཅིའི་སླད་དུ་གཞི་ནས་
[242a.7]བཟླས་པར་བགྱི། ཡིད་མགུ་བར་བགྱི་བ་ལ་ཡོན་ཏན་ཅི་མཆིས། ཅིའི་སླད་དུ་ན་དབྱུང་། ཆོས་རྣམས་བཅབས་པ་ལ་ཆད་པ་བྱེད་པ་ནི་ཡོན་ཏན་ནོ། །ཆད་པ་བྱས་པ་ལ་ཡིད་མགུ་བར་བྱེད་པ་ནི་ཡོན་ཏན་ནོ། །ཅིའི་ཕྱིར་ན་གཞི་ནས་བཟླས་ཞེས་བྱ་བ་ནི་ནན་ཏུར་དུ་བྱ་བའི་ཕྱིར་གཞི་ནས་
[242b]
[242b.1]ཟློས་པའོ། །ཡིད་མགུ་བར་བྱ་བའི་ཕྱིར་ཡོན་ཏན་ནི་དབྱུང་བར་བྱ་བའོ། །ཅིའི་ཕྱིར་ན་དབྱུང་ཞེས་བྱ་ཞེ་ན། དབྱུང་བ་ནི་རྣམ་པར་དག་པའི་ཕྱིར་རོ། །ཅིའི་སླད་དུ་ན་ཆད་པ་བགྱིས་པས་ཡིད་མགུ་བ་བྱ་བའི་ཡོན་ཏན་དུ་འགྱུར། ཆད་པ་བྱས་པའི་དགེ་སློང་ཚེགས་མི་ཆེ་བར་དགེ་
[242b.2]སློང་རྣམས་ལ་ཡིད་མགུ་བར་བྱེད་དོ། །ཡིད་མགུ་བར་བྱས་ན་དགེ་སློང་རྣམས་དེ་ལ་ཡིད་མགུ་བར་བྱས་སོ་བར་སེམས་ཏེ། དེ་ལྟ་བུའི་ཕྱིར་ན་ཆད་པས་བྱས་པ་ནི་ཡིད་མགུ་བའི་ཡོན་ཏན་ནོ། །ཅིའི་སླད་དུ་ན་གཞི་ནས་བཟླས་པས་ནན་ཏུར་དུ་འགྱུར། གཞི་ནས་བཟླས་ན་གང་ཟག་ལ་
[242b.3]ནན་ཏུར་བྱས་པ་ཡིན་ཏེ། འཇིགས་པས་ཕྱིན་ཆད་དེ་ལྟ་བུ་མི་བྱེད་པ་དང་། དགེ་སློང་རྣམས་ཀྱིས་ཀྱང་ཤེས་པར་འགྱུར་ཏེ། དེ་ལྟར་ན་ཉོན་མོངས་པ་ཆེ་བ་ཚེ་དང་ལྡན་པ་ངོ་ཚ་བའི་ཕྱིར་ཕྱིས་མི་བྱེད་པར་འགྱུར་ཏེ། དེ་ལྟ་བུའི་ཕྱིར་ན་གཞི་ནས་བཟླས་པ་ནི་ནན་ཏུར་བྱས་པར་འགྱུར་རོ། །
[242b.4]ཅིའི་སླད་དུ་ན་ཡིད་མགུ་བས་དབྱུང་བའི་ཡོན་ཏན་དུ་འགྱུར། དགེ་སློང་ཡིད་མགུ་བ་སྤྱོད་པའི་ཚེ་ཚེགས་མི་ཆེ་བར་དགེ་སློང་རྣམས་ལ་ཡིད་མགུ་བར་བྱེད་དེ། ཡིད་མགུ་བར་བྱས་པས་དགེ་སློང་རྣམས་དེ་ལ་དབྱུང་བར་སེམས་ཏེ། ཚེ་དང་ལྡན་པ་འདི་ནི་ཕྱིན་པར་འདོད་ཀྱིས་ཚེ་དང་ལྡན་པ་
[242b.5]འདི་ནི་ཉོན་མོངས་པ་མི་འདོད་དོ་ཞེས་ནས་ཚེ་དང་ལྡན་པ་འདི་ནི་དགེའོ་ཞེས་སྩོལ་ཏེ། ཚེ་དང་ལྡན་པ་འདི་ནི་དབྱུང་བར་བྱའོ་ཞེས་བྱ་བའོ་ཞེས་བྱ་བའི་ཕྱིར་ཏེ། དེ་ལྟ་བུ་ན་ཡིད་མགུ་བར་བྱ་བ་ནི་དབྱུང་བའི་ཡོན་ཏན་ནོ། །ཅིའི་སླད་དུ་ན་དབྱུང་བར་བགྱི། རྣམ་པར་དག་པའི་ཕྱིར་དབྱུང་བར་བྱ་
[242b.6]སྟེ། ཕྱུང་ན་དགེ་སློང་དེ་རྣམ་པར་དག་པར་འགྱུར་ཞིང་ལྟུང་བ་མེད་དོ། །ཇི་ལྟར་གང་ཟག་འདི་གཉིས་ནི་རྣམ་པར་དག་པ་དང་། ཉོན་མི་མོངས་པ་ཡིན་ནོ་ཞེས་གསུངས་ཏེ། གང་ལ་ལྟུང་བ་མི་འབྱུང་བ་དང་། གང་ལ་བྱུང་ནའང་ཇི་ལྟར་ཆོས་བཞིན་སླར་བྱེད་པ་ཡིན་ཏེ། ཕྱུང་བ་ཡང་དེ་ལ་
[242b.7]དག་པར་འགྱུར་ཏེ། དེའི་ཕྱིར་ན་དབྱུང་བ་ཡང་རྣམ་པར་དག་པའི་ཕྱིར་རོ། །དེའི་ངོ་བོ་ཉིད་ཚོལ་བའི་ཕྱིར་སྦྱིན་པ་གང་ཞེ་ན། དགེ་སློང་གང་ཉེས་པ་ལས་བསྙོན། བསྙོན་པ་ལས་ཁས་བླངས། ཁས་བླངས་པ་ལས་ཡང་བསྙོན། ཡང་བསྙོན་པ་དེ་ལ་ནི་ངོ་བོ་ཉིད་ཚོལ་བའི་ཕྱིར་གསོལ་བ་
[243a]
[243a.1]དང་བཞིའི་ལས་ཀྱིས་བསྐྱོ་བ་མེད་ཅིང་གཞག་པ་མེད་པར་བྱ་སྟེ། འདི་ངོ་བོ་ཉིད་ཚོལ་བའི་ཕྱིར་ཆད་པས་གཅད་པ་ཞེས་བྱའོ། །ཉེས་པ་གང་ཞེ་ན། ཉེས་པ་སྡེ་ལྔ་པོ་ནི་ཉེས་པའི་ཕུང་པོ་ཞེས་བྱ་སྟེ། ཕས་ཕམ་པ་དང་། དགེ་འདུན་གྱི་ལྷག་མ་དང་། ལྟུང་བ་དང་། 
[243a.2]སོ་སོར་འཆགས་པ་དང་། ཉེས་བྱས་ཏེ། གང་དེ་རྣམས་ལ་སྤྱོད་ཅིང་བྱས་པས་བསྐྱོ་བར་མི་བྱེད་པ་དེ་ནི་ཉེས་པ་ཞེས་བྱའོ། །ཉེས་པ་མེད་པ་གང་ཞེ་ན། ཉེས་པའི་རིགས་ལྔ་པོ་དེ་དག་ཉེས་པ་མེད་པས་ན་ཉེས་པ་མེད་པའི་ཕུང་པོ་ཞེས་བྱ་སྟེ། ཕས་ཕམ་པ་དང་། དགེ་འདུན་གྱི་ལྷག་
[243a.3]མ་དང་། ལྟུང་བ་དང་། སོ་སོར་གནས་པ་དང་། ཉེས་བྱས་དག་ལས་ཀྱང་ལས་མི་བྱེད་དེ། མ་སྤྱད་ཅིང་མ་བྱས་པས་བསྒོ་བ་འདི་ནི་ཉེས་པ་མེད་པ་ཞེས་བྱའོ། །ཉེས་པ་ལྕི་བ་གང་ཞེ་ན། གང་དབྱུང་དུ་མེད་པའོ། །ཉེས་པ་ཡང་བ་གང་ཞེ་ན། གང་དབྱུང་དུ་ཡོད་པའོ། །ལྷག་
[243a.4]མར་བཅས་པའི་ཉེས་པ་གང་ཞེ་ན། ཉེས་པའི་རིགས་འོག་མ་རྣམས་ཏེ། དགེ་འདུན་གྱི་ལྷག་མ་དང་། ལྟུང་བ་དང་སོ་སོར་འཆགས་པ་དང་། ཉེས་བྱས་སོ། །ལྷག་མ་མེད་པའི་ཉེས་པ་གང་ཞེ་ན། ཉེས་པའི་རིས་དང་པོ་ལྟུང་བ་བཞི་པོའོ། །ཉེས་པ་སྦོམ་པོའི་ཉེས་པ་གང་ཞེ་ན། ཕས་
[243a.5]ཕམ་པའི་དང་། དགེ་འདུན་གྱི་ལྷག་མའི་འོ། །ཅིའི་ཕྱིར་ན་ཉེས་པ་སྦོམ་པའི་ཉེས་པ་ཞེས་བྱ་ཞེ་ན། རྣམ་པ་གཉིས་ཀྱི་ཕྱིར་ན་ཉེས་པ་སྦོམ་པོ་ཞེས་བྱ་སྟེ། ཉེས་པ་སྦོམ་པོ་བས་ན་ཉེས་པ་སྦོམ་པོ་ཞེས་བྱ་བ་དང་། རང་བཞིན་གྱིས་ཉེས་པ་སྦོམ་པོ་བས་ན་ཉེས་པ་སྦོམ་པ་སྟེ། དེ་ནི་ཉེས་པ་སྦོམ་
[243a.6]པོ་ཞེས་བྱའོ། །ཉེས་པ་སྦོམ་པོ་མེད་པའི་ཉེས་པ་གང་ཞེ་ན། ཉེས་པའི་རིས་ལྷག་མ་གསུམ་པོ་སྟེ། ལྟུང་བ་དང་། སླར་འཆགས་པ་དང་། ཉེས་བྱས་ཏེ། འདི་ནི་ཉེས་པ་སྦོམ་པོ་མེད་པའི་ཉེས་པ་ཞེས་བྱའོ། །ལས་དང་བཅས་པའི་ཉེས་པ་གང་ཞེ་ན། བཤགས་པར་བྱ་བ་དང་། བསྡམ་
[243a.7]པར་བྱའོ། །ལས་སུ་མི་བྱ་བའི་ཉེས་པ་གང་ཞེ་ན། ཉེས་པ་དང་པོ་རྣམས་སོ།། །།འདུལ་བ་གཞུང་དམ་པ། བམ་པོ་བཞི་བཅུ་རྩ་བརྒྱད་པ། ཉེས་པ་སླར་ལས་བྱ་བ་གང་ཞེ་ན། དགེ་སློང་གང་བཞི་པོའམ། ལྔ་པའི་ཆོས་ནང་དུ་དྲན་པ་ཉེ་བར་འཇོག་ཅིང་དད་པས་ཉེས་པ་ཇི་ལྟར་
[243b]
[243b.1]ཆོས་བཞིན་དུ་སླར་བྱེད་པ་དེ་ནི་ཉེས་པ་སླར་ལས་བྱ་བའོ། །ཉེས་པ་སླར་ལས་མི་བྱ་བ་གང་ཞེ་ན། དགེ་སློང་གང་ཆོས་བཞི་པ་ཡང་མེད། ཆོས་ལྔ་པ་ཡང་མེད་ལ་ནང་དུ་དྲན་པ་ཉེ་བར་བཞག་ཅིང་དད་པས་ཉེས་པ་ཇི་ལྟར་ཆོས་བཞིན་དུ་སླར་མི་བྱེད་པ་དེ་ནི་ཉེས་པ་སླར་ལས་མི་བྱ་བ་ཞེས་བྱའོ། །
[243b.2]ཉེས་པ་བསླང་བ་གང་ཞེ་ན། རྣམ་པ་གཅིག་གིས་ན་ཉེས་པ་ཐམས་ཅད་བསྡུས་པར་འགྱུར་ཏེ་དེ་ནི་སྡོམ་པའོ། །རྣམ་པ་གཅིག་གིས་ན་ཉེས་པ་ཐམས་ཅད་མ་བསྡུས་པར་གྱུར་ཏེ། དེ་ནི་སྡོམ་པ་མེད་པའོ། །དེ་ནི་ཉེས་པ་བསླང་བ་ཞེས་བྱའོ། །གླེང་བ་གང་ཞེ་ན། དེ་འདི་ལྟར་དགེ་སློང་དེ་འདི་
[243b.3]སྐད་དུ་ཚེ་དང་ལྡན་པ་ཁྱོད་ལ་འདི་དང་འདི་ལྟ་བུའི་ཉེས་པ་བྱུང་བ་དེ་སླར་མཐོལ་ཅིག །ཤོགས་ཤིག །ཇི་ལྟར་ཆོས་བཞིན་དུ་སླར་བྱོས་ཤིག་ཅེས་སྨྲ་བ་དེ་ནི་གླེང་བའོ། །དྲན་པར་བྱེད་པ་གང་ཞེ་ན། འདི་ལྟ་སྟེ་དགེ་སློང་དེས་དགེ་སློང་ལ་འདི་སྐད་དུ་ཚེ་དང་ལྡན་པ་འདི་དང་འདི་ལྟ་བུའི་ཉེས་པ་
[243b.4]བྱུང་བ་མི་དྲན་ནམ་ཞེས་སྨྲས་པ་དེ་ནི་དྲན་པར་བྱེད་པའོ། །ཚིག་དང་བཅས་པའི་ལས་གང་ཞེ་ན། གང་ཚིག་དང་བཅས་པའི་ལས་སོ། །དེ་ཡང་གང་ཞེ་ན། དེ་འདི་ལྟར་དགེ་སློང་གིས་དགེ་སློང་ལ་ཚིག་དང་བཅས་པས་ཚེ་དང་ལྡན་པ་ལ་རྨ་བ་ཞིག་ཡོད་ཀྱིས་ཁྱོད་གནས་འདི་ནས་ང་ལ་མ་སྦྲན་
[243b.5]གྱི་བར་དུ་མ་འགྲོ་ཤིག །ཚེ་དང་ལྡན་པ་ཁྱོད་ང་དང་ལྷན་ཅིག་ཏུ་བརྩད་པ་ཞིག་ཡོད་དོ་ཞེས་སྨྲས་པ་ནི་ཚིག་དང་བཅས་པའི་ལས་ཞེས་བྱའོ། །ཚིག་འཇེབས་པའི་ལས་གང་ཞེ་ན། ཚིག་འཇེབས་པའི་ལས་རྣམ་པ་ལྔ་སྟེ། གང་ཟག་གི་སྐབས་ཕྱེ་བ་ལ་འདི་སྐད་ཅེས་ཟེར་ཏེ། ཁྱོད་ཀྱི་
[243b.6]དངོས་པོ་དེ་འདི་ལྟ་བུ་ཞིག་སྨྲས་པའོ་ཞེས་ཚིག་འཇེབས་པར་བྱེད་པ་དང་། ཁྱོད་ཀྱི་དངོས་པོ་དེ་འདི་ལྟ་བུའི་གནས་དེར་སྨྲའོ་ཞེས་ཚིག་འཇེབས་པར་བྱེད་པ་དང་། ཁྱོད་ཀྱི་དངོས་པོ་དེ་གནས་འདིར་སྨྲའོ་ཞེས་ཚིག་འཇེབས་པར་བྱེད་པ་དང་། ཁྱོད་ཀྱི་དངོས་པོ་དང་གང་དུ་དགའ་བ་དེར་སྨྲའོ། །
[243b.7]ཞེས་ཚིག་འཇེབས་པར་བྱེད་པ་དང་། མི་སྨོས་པར་བྱེད། དེ་ལ་ཉེས་པ་སྐྱེད། ཉེས་པ་སྟོན། ཚིག་འཇེབས་པ་དང་། ཚིག་གསོབ་ཏུ་བྱས་ནས་གཏོང་བའོ། །འདི་ལྟ་སྟེ་དཔེར་ན། ཁ་ལོ་སྒྱུར་བས་གང་དེའི་རྟ་མ་རུངས་པ་འདུལ་བའི་གནས་སུ་འགྲོ་བར་མི་བཏུབ་པ་དེ་ལ་ཁ་ལོ་སྒྱུར་བ་དེ་ཉིད་ཀྱིས་
[244a]
[244a.1]ཐག་པ་དང་བཅས། ཁ་ལྕགས་དང་བཅས་པས་གནོད་པ་དང་བཅས་ནས་བཏགས་ཏེ་བོར་བ་ལྟ་བུ་འདི་ནི་ཚིག་འཇེབས་པའི་ལས་ཞེས་བྱའོ། །ལུང་མི་བསྒོ་བ་གང་ཞེ་ན། གང་ལུང་དུ་མི་བསྒོ་བ་དེ་ནི་ཚིག་ཏུ་མི་བརྗོད་པ་སྟེ། མཐོང་བའམ་ཐོས་པའམ། དོགས་
[244a.2]པའི་ཕྱིར་མི་སྨྲ་བ་སྟེ། དེ་ནི་ལུང་དུ་མི་བསྒོ་བ་ཞེས་བྱའོ། །ལུང་བསྒོ་བ་ལ་འགོག་པ་གང་ཞེ་ན། གང་ལུང་དུ་མི་བསྒོ་བ་དེ་ལ་བརྩོན་པའོ། །ལུང་དུ་བསྒོ་བ་ཡོངས་སུ་རྫོགས་པར་མི་བྱ་བ་གང་ཞེ་ན། གང་དེས་ལུང་དུ་མི་བསྒོ་བ་ལ་ཕྱལ་བར་བོར་བའོ། །སྐབས་འབྱེད་པ་གང་ཞེ་ན། 
[244a.3]སྐབས་ཕྱེ་ནས་བཟོད་པར་གླེང་བར་བྱ། དྲན་པར་བྱ་བ་འདི་ནི་སྐབས་འབྱེད་པ་ཞེས་བྱའོ། །སྐབས་དབྱེ་བའི་ལས་གང་ཞེ་ན། སྐབས་དབྱེ་བའི་ལས་ལྔ་སྟེ། འདི་སྐད་དུ་ཁྱོད་ཀྱིས་ང་ལ་སྐབས་ཕྱེ་ཤིག་དང་། ངས་ཁྱོད་ལ་སྨྲའོ། །ཁྱོད་ལ་བརྗོད་དོ། །ཁྱོད་ལ་གླེང་ངོ་། །ཁྱོད་ལ་
[244a.4]དྲན་པར་བྱའོ་ཞེས་ཟེར་བ་འདི་ནི་སྐབས་འབྱེད་པ་ཞེས་བྱའོ། །སྐབས་འབྱེད་པའི་ལས་དང་གསོལ་བ་གང་ཞེ་ན། སྐབས་འབྱེད་པའི་ལས་དེ་དག་གིས་གཞན་ལ་གསོལ་བའོ། །གསོ་སྦྱིན་འགོག་པ་གང་ཞེ་ན། ཆོས་བཞིན་མ་ཡིན་པ་བཅུ་ནི་གསོ་སྦྱིན་འགོག་པའོ། །ཆོས་བཞིན་པ་
[244a.5]ཡང་བཅུའོ། །ཆོས་བཞིན་མ་ཡིན་པས་གསོ་སྦྱིན་འགོག་པ་བཅུ་གང་ཞེ་ན། ཕས་ཕམ་པར་གྱུར་པ་མ་ཡིན། ཕས་ཕམ་པར་གཏམ་དུ་བརྗོད་པ་མ་ཡིན། བསླབ་པ་ཕུལ་བ་མ་ཡིན། བསླབ་པ་ཕུལ་བར་གཏམ་དུ་བརྗོད་པ་མ་ཡིན། དགེ་འདུན་ལ་སྨོད་པ་མ་ཡིན། དགེ་
[244a.6]འདུན་ལ་སྨོད་པར་གཏམ་དུ་བརྗོད་པ་མ་ཡིན། ཚུལ་ཁྲིམས་ཉམས་པ་མ་ཡིན། ལྟ་བ་ཉམས་པ་མ་ཡིན། སྤྱོད་པ་ཉམས་པ་མ་ཡིན། འཚོ་བ་ཉམས་པ་མ་ཡིན་པའོ། །ཇི་ལྟར་ན་ཕས་ཕམ་པར་གྱུར་པ་མ་ཡིན་པ་གང་ཞེ་ན། གང་གི་རྣམ་པ་དང་། གང་གི་མཚན་
[244a.7]མ་དང་། གང་གི་རྟགས་ཀྱིས་དགེ་སློང་དེ་ཕས་ཕམ་པ་བྱེད་པར་འགྱུར་བ་དེ་ལྟ་བུའི་རྣམ་པ་དང་། མཚན་མ་དང་། རྟགས་ཀྱིས་དགེ་སློང་དེ་ཕས་ཕམ་པའི་ཉེས་པར་མ་མཐོང་ན། དེས་དེ་ལ་གསོ་སྦྱིན་འགོག་པ་ནི་ཆོས་བཞིན་མ་ཡིན་པར་འགོག་པ་སྟེ། དེ་ལྟར་ན་ཕས་ཕམ་པའི་མ་ཡིན་
[244b]
[244b.1]པའོ། །ཇི་ལྟར་ན་ཕས་ཕམ་པར་གཏམ་དུ་བརྗོད་པ་མ་ཡིན་པ་གང་ཞེ་ན། དེ་ལྟར་གཙུག་ལག་ཁང་གི་ནང་ངམ་ཕྱི་རོལ་དུའང་རུང་དགེ་སློང་མང་པོ་ལྷན་ཅིག་འདུས་ཤིང་འཁོད་ནས། དེ་དག་ཀྱང་དེ་ལས་བྱུང་ངམ། དེའི་རང་བཞིན་དུ་དེ་ལས་མཐུན་པའི་གཏམ་དུ་བརྗོད་པ་ཡང་མ་ཡིན་
[244b.2]དད་པ་ལས་ཐོས་པའང་མེད་དེ། རང་གི་རྣམ་པ་ལ་རྣམ་པར་རྟོག་པ་ལས་བྱུང་བའང་མེད་དེ། དེས་ཐོས་པ་མེད་བཞིན་དུ་གསོ་སྦྱིན་འགོག་པ་ནི་ཆོས་བཞིན་མ་ཡིན་པར་གསོ་སྦྱིན་འགོག་པ་སྟེ། དེ་ལྟ་བུ་ནི་ཕས་ཕམ་པར་གཏམ་དུ་བརྗོད་པ་མ་ཡིན་པའོ། །ཇི་ལྟར་ན་བསླབ་པ་ཕུལ་བ་
[244b.3]མ་ཡིན་པ་གང་ཞེ་ན། དགེ་སློང་གིས་གང་གི་རྣམ་པ་དང་། གང་གི་མཚན་མ་དང་། གང་གི་རྟགས་ཀྱིས་བསླབ་པ་ཕུལ་བར་འགྱུར་བ་དེ་ལྟ་བུའི་རྣམ་པ་དང་དེའི་མཚན་མ་དང་། དེའི་རྟགས་སུ་དགེ་སློང་གིས་མཐོང་བ་མེད་བཞིན་དུ་བསླབ་པ་ཕུལ་བ་ཡིན་ནོ་ཞེས་དེས་དེ་མ་མཐོང་བར་
[244b.4]གསོ་སྦྱིན་འགོག་ན་ཆོས་བཞིན་དུ་གསོ་སྦྱིན་འགོག་པ་མ་ཡིན་ཏེ། དེ་ལྟར་ན་བསླབ་པ་ཕུལ་བ་མ་ཡིན་ནོ། །ཇི་ལྟར་ན་བསླབ་པ་ཕུལ་བར་གཏམ་དུ་བརྗོད་པ་མ་ཡིན་པ་གང་ཞེ་ན། དེ་འདི་ལྟར་གཙུག་ལག་ཁང་གི་ནང་ངམ་ཕྱི་རོལ་ཏུའང་རུང་། དགེ་སློང་མང་པོ་ལྷན་ཅིག་འདུས་ཤིང་འཁོད་
[244b.5]ནས་དེ་དག་ཀྱང་དེ་ལས་བྱུང་བའམ། དེའི་རང་བཞིན་ནམ། མཐུན་པའི་གཏམ་དུ་བརྗོད་པའང་མ་ཡིན། དད་པ་ལས་ཐོས་པའང་མེད་དེ། རང་གི་རྣམ་པ་ལ་རྣམ་པར་རྟོག་པ་ལས་བྱུང་བའང་མེད་དེ། དེས་དེ་ཐོས་པའང་མེད་དེ། དོགས་པའང་མེད་བཞིན་དུ་གསོ་སྦྱིན་འགོག་པ་ནི་
[244b.6]ཆོས་བཞིན་མ་ཡིན་པར་གསོ་སྦྱིན་འགོག་པ་སྟེ། དེ་ལྟ་བུ་ནི་བསླབ་པ་ཕུལ་བར་གཏམ་དུ་བརྗོད་པ་མ་ཡིན་ནོ། །ཇི་ལྟར་ན་དགེ་འདུན་ལ་སྨོད་པ་མ་ཡིན་ཞེ་ན། དགེ་སློང་གིས་གང་གི་རྣམ་པ་དང་། གང་གི་མཚན་མ་དང་། གང་གི་རྟགས་ཀྱིས་དགེ་སློང་དེ་དགེ་འདུན་ལ་སྨོད་པར་བྱེད་པ་
[244b.7]དེ་ལྟ་བུའི་རྣམ་པ་དང་། མཚན་མ་དང་། དེའི་རྟགས་ཀྱིས་དགེ་སློང་དེ་དགེ་འདུན་ལ་སྨོད་པར་བྱེད་པ་མ་མཐོང་ན་དེས་དེ་ལ་གསོ་སྦྱིན་འགོག་པ་ནི། ཆོས་བཞིན་མ་ཡིན་པར་གསོ་སྦྱིན་འགོག་པ་སྟེ། དེ་ལྟ་བུ་ནི་དགེ་འདུན་ལ་སྨོད་པ་མ་ཡིན་པ་ཞེས་བྱའོ། །ཇི་ལྟར་ན་དགེ་འདུན་ལ་སྨོད་
[245a]
[245a.1]པར་གཏམ་དུ་བརྗོད་པ་མ་ཡིན་ཞེ་ན། འདི་ལྟ་སྟེ། དེའི་གཙུག་ལག་ཁང་གི་ནང་ངམ་ཕྱི་རོལ་དུའང་རུང་། དགེ་སློང་མང་པོ་ལྷན་ཅིག་འདུས་ཤིང་འཁོད་ནས་དེ་དག་ཀྱང་དེ་ལས་བྱུང་བའམ། དེའི་རང་བཞིན་ནམ། དེ་ལས་མཐུན་པའི་གཏམ་དུ་བརྗོད་
[245a.2]པའང་མེད། དད་པ་ལས་ཐོས་པའང་མེད། དེ་རང་གི་རྣམ་པ་ལ་རྣམ་པར་རྟོག་པ་ལས་བྱུང་བའང་མེད། ཐོས་པའང་མེད། དོགས་པའང་མེད་བཞིན་དུ་གསོ་སྦྱིན་འགོག་པ་ནི་ཆོས་བཞིན་མ་ཡིན་པར་གསོ་སྦྱིན་འགོག་པ་སྟེ། དེ་ལྟ་བུ་ནི་དགེ་འདུན་ལ་སྨོད་པར་གཏམ་དུ་བརྗོད་པ་
[245a.3]མ་ཡིན་པའོ། །ཇི་ལྟར་ན་ཚུལ་ཁྲིམས་ཉམས་པ་མ་ཡིན་པ་གང་ཞེ་ན། ཕས་ཕམ་པའི་ཆོས་བཞིའི་ནང་ནས་གང་ཡང་རུང་། ཕས་ཕམ་པའི་ཆོས་ལས་འདས་པར་མ་གྱུར་པ་སྟེ། དེ་ལྟ་བུ་ནི་ཚུལ་ཁྲིམས་ཉམས་པ་མ་ཡིན་པའོ། །ཇི་ལྟར་ན་ལྟ་བ་ཉམས་པ་མ་ཡིན་ཞེ་ན། 
[245a.4]ལྟ་བ་དྲུག་བཅུ་རྩ་གཉིས་སུ་གཏོགས་པའི་ལྟ་བ་ལས་ལྟ་བ་གང་ལའང་རུང་། དེར་མ་གྱུར་པ་ཡིན་ཏེ། དེ་ལྟ་བུ་ནི་ལྟ་བ་མ་ཉམས་པའོ། །ཇི་ལྟར་ན་སྤྱོད་པ་མ་ཉམས་པ་ཡིན་ཞེ་ན། མི་སྤྱོད་པ་མི་སྤྱོད་ཅིང་དགེ་སློང་གི་བསླབ་པ་ལ་ཡང་སློབ་པ་སྟེ། དེ་ལྟ་བུ་ནི་སྤྱོད་པ་མ་ཉམས་
[245a.5]པ་ཞེས་བྱའོ། །ཇི་ལྟར་ན་འཚོ་བ་མ་ཉམས་པ་ཡིན་ཞེ་ན། འཚོ་བ་ཡོངས་སུ་དག་པ་ཡིན་ཏེ། དེ་ལྟ་བུ་ནི་འཚོ་བ་མ་ཉམས་པ་ཞེས་བྱ་སྟེ། འདི་དག་ནི་ཆོས་བཞིན་མ་ཡིན་པས་གསོ་སྦྱིན་འགོག་པ་བཅུའོ། །ཆོས་བཞིན་གྱིས་གསོ་སྦྱིན་འགོག་པ་བཅུ་གང་ཞེ་ན། ཕས་ཕམ་པར་
[245a.6]གྱུར་པ་དང་། ཕས་ཕམ་པ་གཏམ་དུ་བརྗོད་པར་གྱུར་པ་དང་། བསླབ་པ་ཕུལ་བར་གྱུར་པ་དང་། བསླབ་པ་ཕུལ་བར་གཏམ་དུ་བརྗོད་པར་གྱུར་པ་དང་། དགེ་འདུན་ལ་སྨོད་པར་གྱུར་པ་དང་། དགེ་འདུན་ལ་སྨོད་པ་གཏམ་དུ་བརྗོད་པར་གྱུར་པ་དང་། ཚུལ་ཁྲིམས་ཉམས་
[245a.7]པར་གྱུར་པ་དང་། ལྟ་བ་ཉམས་པར་གྱུར་པ་དང་། སྤྱོད་པ་ཉམས་པར་གྱུར་པ་དང་། འཚོ་བ་ཉམས་པར་གྱུར་པའོ། །ཇི་ལྟར་ན་ཕས་ཕམ་པར་གྱུར་ཅེ་ན། གང་གི་རྣམ་པ་དང་། གང་གི་མཚན་མ་དང་། གང་གི་རྟགས་ཀྱིས་དགེ་སློང་དེ་ཕས་ཕམ་པ་བྱེད་པར་གྱུར་པ་དེ་ལྟ་
[245b]
[245b.1]བུའི་རྣམ་པ་དང་། མཚན་མ་དང་། རྟགས་ཀྱིས་དགེ་སློང་དེ་ཕས་ཕམ་པའི་ཉེས་པ་བྱེད་པར་མཐོང་ན་དེས་དེ་ལ་གསོ་སྦྱིན་འགོག་པ་ནི་ཆོས་བཞིན་དུ་གསོ་སྦྱིན་འགོག་པ་སྟེ། དེ་ལྟ་བུ་ནི་ཕས་ཕམ་པར་གྱུར་པའོ། །ཇི་ལྟར་ན་ཕས་ཕམ་པར་གཏམ་དུ་བརྗོད་པར་གྱུར་པ་གང་ཞེ་
[245b.2]ན། དེ་འདི་ལྟར་གཙུག་ལག་ཁང་གི་ནང་ངམ་ཕྱི་རོལ་དུའང་རུང་། དགེ་སློང་མང་པོ་དང་ལྷན་ཅིག་འདུས་ཤིང་འཁོད་ནས། དེ་དག་ཀྱང་དེ་ལས་བྱུང་བ་དང་། དེའི་རང་བཞིན་དང་། དེ་དང་མཐུན་པའི་གཏམ་དུའང་བརྗོད། དད་པ་ལས་ཐོས་པ་ཡང་ཡོད་དེ། རང་གི་རྣམ་
[245b.3]པར་རྟོག་པ་ལས་བྱུང་བའང་ཡིན། དེས་ཐོས་པའང་ཡིན། དོགས་པའང་ཡིན། གཞན་དུ་གསོ་སྦྱིན་འགོག་པ་ནི་ཆོས་བཞིན་དུ་གསོ་སྦྱིན་འགོག་པ་ཞེས་བྱ་སྟེ། དེ་ལྟ་བུ་ནི་ཕས་ཕམ་པར་གཏམ་དུ་བརྗོད་པ་ཞེས་བྱའོ། །ཇི་ལྟར་ན་བསླབ་པ་ཕུལ་བ་ཡིན་ཞེ་ན། དགེ་སློང་གིས་
[245b.4]གང་གི་རྣམ་པ་དང་། གང་གི་མཚན་མ་དང་། གང་གི་རྟགས་ཀྱིས་བསླབ་པ་ཕུལ་བ་དེའི་རྣམ་པ་དང་། དེའི་མཚན་མ་དང་། དེའི་རྟགས་ཀྱིས་དགེ་སློང་དེ་བསླབ་པ་ཕུལ་བ་མཐོང་ན། དེས་དེ་ལ་གསོ་སྦྱིན་འགོག་པ་ནི་ཆོས་བཞིན་དུ་གསོ་སྦྱིན་འགོག་པ་སྟེ། དེ་ལྟ་བུ་ནི་བསླབ་པ་
[245b.5]ཕུལ་བ་ཞེས་བྱའོ། །ཇི་ལྟར་ན་བསླབ་པ་ཕུལ་བར་གཏམ་དུ་བརྗོད་པ་ཡིན་ཞེ་ན། དེ་འདི་ལྟར་གཙུག་ལག་ཁང་གི་ནང་ངམ་ཕྱི་རོལ་དུའང་རུང་། དགེ་སློང་མང་པོ་འདུས་ཤིང་འཁོད་ནས་དེ་དག་ཀྱང་དེ་ལས་བྱུང་བའམ། དེའི་རང་བཞིན་ནམ། དེ་དང་མཐུན་པའི་གཏམ་དུའང་བརྗོད། དད་
[245b.6]པ་ལས་ཐོས་པའང་ཡིན། རང་གི་རྣམ་པ་ལས་རྣམ་པར་རྟོག་པ་ལས་བྱུང་བའང་ཡིན་ཏེ། དེས་ཐོས་པའང་ཡིན། དོགས་པའང་ཡིན་བཞིན་དུ་གསོ་སྦྱིན་འགོག་པ་སྟེ། དེ་ལྟ་བུ་ནི་བསླབ་པ་ཕུལ་བར་གཏམ་དུ་བརྗོད་པ་ཞེས་བྱའོ། །དགེ་འདུན་ལ་སྨོད་པར་གྱུར་པ་གང་ཞེ་ན། དགེ་སློང་
[245b.7]གིས་གང་གི་རྣམ་པ་དང་། གང་གི་མཚན་མ་དང་། གང་གི་རྟགས་ཀྱིས་དགེ་སློང་དེ་དགེ་འདུན་ལ་སྨོད་པར་གྱུར་པ་དེ་ལྟ་བུའི་རྣམ་པ་དང་། དེའི་མཚན་མ་དང་། དེའི་རྟགས་ཀྱིས་དགེ་སློང་དེ་དགེ་འདུན་ལ་སྨོད་པར་བྱེད་པ་མཐོང་ན་དེས་དེ་ལ་གསོ་སྦྱིན་འགོག་པ་ནི་ཆོས་བཞིན་དུ་གསོ་སྦྱིན་
[246a]
[246a.1]འགོག་པ་སྟེ། དེ་ལྟ་བུ་ནི་དགེ་འདུན་ལ་སྨོད་པར་གྱུར་པ་ཞེས་བྱའོ། །དགེ་འདུན་ལ་སྨོད་པར་གཏམ་དུ་བརྗོད་པར་གྱུར་པ་གང་ཞེ་ན། དེ་འདི་ལྟར་གཙུག་ལག་ཁང་གི་ནང་ངམ་ཕྱི་རོལ་དུའང་རུང་། དགེ་སློང་མང་པོ་ལྷན་ཅིག་ཏུ་འདུས་ཤིང་འཁོད་ནས་དེ་དག་
[246a.2]ཀྱང་དེ་ལས་བྱུང་བའམ། དེའི་རང་བཞིན་ནམ། དེ་ལས་མཐུན་པའི་ལས་སུ་བརྗོད་པའང་ཡིན། དད་པ་ལས་ཐོས་པའང་ཡིན། རང་གི་རྣམ་པ་ལ་རྣམ་པར་རྟོག་པ་ལས་བྱུང་བའང་ཡིན། དེས་ཐོས་པའང་ཡིན། དོགས་པའང་ཡིན་བཞིན་དུ་གསོ་སྦྱིན་འགོག་པ་སྟེ། དེ་ལྟ་བུ་
[246a.3]ནི་དགེ་འདུན་ལ་སྨོད་པར་གཏམ་དུ་བརྗོད་པར་གྱུར་པ་ཞེས་བྱའོ། །ཚུལ་ཁྲིམས་ཉམས་པར་གྱུར་པ་གང་ཞེ་ན། ཕས་ཕམ་པའི་ཆོས་བཞི་ལས་གང་ཡང་རུང་བའི་ཕས་ཕམ་པའི་ཆོས་ཞིག་བྱུང་བར་གྱུར་པ་དེ་ལྟ་བུ་ནི་ཚུལ་ཁྲིམས་ཉམས་པ་ཞེས་བྱའོ། །ལྟ་བ་ཉམས་པར་གྱུར་པ་གང་
[246a.4]ཞེ་ན། ལྟ་བ་དྲུག་བཅུ་རྩ་གཉིས་སུ་གཏོགས་པའི་ལྟ་བ་ལས་གང་ཡང་རུང་ལྟ་བར་གྱུར་པ་དེ་ལྟ་བུ་ནི་ལྟ་བ་ཉམས་པ་ཞེས་བྱའོ། །སྤྱོད་པ་ཉམས་པ་གང་ཞེ་ན། མི་སྤྱོད་ཅིང་དགེ་སློང་གི་བསླབ་པ་ལ་མི་སློབ་པ་དེ་ལྟ་བུ་ནི་སྤྱོད་པ་ཉམས་པ་ཞེས་བྱའོ། །འཚོ་བ་ཉམས་པ་གང་
[246a.5]ཞེ་ན། འཚོ་བ་ཡོངས་སུ་མ་དག་པ་ཡིན་ཏེ། དེ་ལྟ་བུ་ནི་འཚོ་བ་ཉམས་པ་ཞེས་བྱ་སྟེ། འདི་བཅུ་ནི་ཆོས་བཞིན་དུ་གསོ་སྦྱིན་འགོག་པར་བྱེད་པའོ། །སྐབས་འབྱེད་པ་འགོག་པར་བྱེད་པ་གང་ཞེ་ན། ཆོས་བཞིན་མ་ཡིན་པར་སྐབས་འབྱེད་པ་འགོག་པ་བཞི་
[246a.6]དང་། ཆོས་བཞིན་སྐབས་འབྱེད་པ་འགོག་པ་བཞིའོ། །ཆོས་བཞིན་མ་ཡིན་པར་སྐབས་འབྱེད་པ་ལ་འགོག་པར་བྱེད་པ་བཞི་གང་ཞེ་ན། ཚུལ་ཁྲིམས་ཉམས་པའི་རྩ་བ་མེད་བཞིན་སྐབས་འབྱེད་པ་འགོག་པ་ནི་ཆོས་བཞིན་མ་ཡིན་པར་སྐབས་འབྱེད་པ་འགོག་པའོ། །ལྟ་
[246a.7]བ་ཉམས་པ་དང་། སྤྱོད་པ་ཉམས་པ་དང་། འཚོ་བ་ཉམས་པའི་རྩ་བ་མེད་པར་སྐབས་འབྱེད་པ་འགོག་པ་ནི་ཆོས་བཞིན་མ་ཡིན་པར་སྐབས་འབྱེད་པ་འགོག་པ་སྟེ། རྣམ་པ་དེ་བཞི་ནི་ཆོས་བཞིན་མ་ཡིན་པར་སྐབས་འབྱེད་པ་ལ་འགོག་པའོ། །ཆོས་བཞིན་སྐབས་འབྱེད་པ་ལ་
[246b]
[246b.1]འགོག་པར་བྱེད་པ་བཞི་གང་ཞེ་ན། ཚུལ་ཁྲིམས་ཉམས་པའི་རྩ་བ་ཡོད་པས་སྐབས་འབྱེད་པ་འགོག་པ་ནི་ཆོས་བཞིན་སྐབས་འབྱེད་པ་འགོག་པའོ། །ལྟ་བ་ཉམས་པ་དང་། སྤྱོད་པ་ཉམས་པ་དང་། འཚོ་བ་ཉམས་པའི་རྩ་བ་ཡོད་པ་ལ་སྐབས་འབྱེད་པ་འགོག་
[246b.2]པ་ནི་ཆོས་བཞིན་དུ་སྐབས་འབྱེད་པ་འགོག་པ་སྟེ། འདི་བཞི་ནི་ཆོས་བཞིན་དུ་སྐབས་འབྱེད་པ་འགོག་པའོ། །ནང་དུ་བཞག་པ་གང་ཞེ་ན། ཀུན་དགའི་ནང་དུ་རུང་བའི་སར་མ་བསྐོས་པར་བཞག་པར་གྱུར་པ་དེ་ནི་བསྙེན་པར་རྫོགས་པའི་དགེ་སློང་རྣམས་ཀྱིས་
[246b.3]བཟར་མི་རུང་བའོ། །རུང་བའི་སར་བསྐོས་པ་ནི་བཟར་རུང་བའོ། །ནང་དུ་བཙོས་པའི་བཟའ་བ་དང་བཅའ་བ་གང་ཞེ་ན། གང་ནང་དུ་བཙོས་པའི་བཅའ་བ་དང་བཟའ་བ་རྣམས་བསྙེན་པར་རྫོགས་པའི་དགེ་སློང་གིས་བཟར་མི་རུང་བའོ། །བཟར་མི་རུང་བ་དེ་ནི་
[246b.4]ནང་དུ་བཙོས་པ་ཞེས་བྱའོ། །རང་གིས་བཙོས་པ་གང་ཞེ་ན། ཡངས་པའི་གྲོང་ཁྱེར་དུ་ལོ་ཉེས་པས་དཀོན་ཞིང་རྙེད་དཀའ་བར་གྱུར་པ་ན་བྲམ་ཟེ་དང་ཁྱིམ་བདག་དག་གིས་དགེ་འདུན་གྱི་ཟས་སྦྱར་བར་འདོད་པར་གྱུར་ནས། དེ་དག་འདི་སྙམ་དུ་སེམས་ཏེ། ཇི་སྟེ་ཁྱིམ་
[246b.5]དུ་གཡོས་བྱས་ན་ནི་གཉེན་མང་པོ་དང་། མཛའ་བོ་མང་པོ་དང་། སྐྱེ་བོ་མང་པོ་ལ་སྦྱིན་པར་བྱ་དགོས་པར་འགྱུར་ཏེ། དེ་དག་གིས་དགེ་སློང་རྣམས་ལ་གནོད་པར་མཐོང་ནས། དེ་དག་གིས་དགེ་སློང་རྣམས་ཀྱི་དྲུང་དུ་སོང་ནས། བཙུན་པ་རྣམས་གང་གཙུག་ལག་ཁང་གི་
[246b.6]ནང་དུ་གཡོས་བྱས་ཏེ། འབྲིམ་པར་བྱ་ན་ཉེས་པར་ཅིར་འགྱུར་ཞེས་སྨྲས་པ་དང་། དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། གཙུག་ལག་ཁང་གི་ཕྱི་རོལ་དུ་གཡོས་བྱས་ལ་བྲིམ་པར་ནི་གནང་ངོ་། །
[246b.7]བཅོམ་ལྡན་འདས་ཀྱིས་གཙུག་ལག་ཁང་གི་ཕྱི་རོལ་དུ་གཡོས་བྱོས་ལ་བྲིམ་པར་བྱོས་ཤིག་ཅེས་གསུངས་པ་དང་། དེར་དུད་པ་ཆེ་ཞིང་མི་དབེན་པར་གྱུར། སྐྱེ་བོ་མང་པོ་དག་འོང་བས་ལང་ལོང་དུ་གྱུར་ནས་དགེ་སློང་དེ་དག་གིས་ཀུན་ལ་བགོས་པ་དང་། དགེ་སློང་དེ་དག་ལ་ཤིན་
[247a]
[247a.1]དུ་ཉུང་བར་གྱུར་པས་དགེ་སློང་དེ་དག་རྨྱ་བར་གྱུར་ཏོ། །དེ་ལྟ་བུར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། གཙུག་ལག་ཁང་གི་ནང་དུ་བརྟགས་པའི་ས་བསྐོས་ཏེ། དེར་
[247a.2]གཡོས་བྱོས་ལ་བྲིམ་པར་བྱོས་ཤིག །བཅོམ་ལྡན་འདས་ཀྱིས་གཙུག་ལག་ཁང་གི་ནང་དུ་བརྟགས་པའི་ས་བསྐོས་ལ་དེར་གཡོས་བྱོས་ལ་བྲིམས་ཤིག་ཅེས་གསུངས་ནས། དགེ་སློང་དེ་དག་གིས་དེ་བཞིན་དུ་བྱས་པ་དང་། དེར་གཙུག་ལག་ཁང་གི་མི་དང་། དགེ་ཚུལ་
[247a.3]ཕ་རྣམས་ཀྱིས་སྔར་རང་གི་དོན་དུ་དེ་བླངས་ནས་དེའི་འོག་ཏུ་གཡོས་བྱ་བའི་དགེ་སློང་རྣམས་ལ་ཅི་ཐོབ་ཐོབ་ཏུ་བྱིན་པ་དང་། དགེ་སློང་དེ་དག་གི་ཉུང་བར་གྱུར་ནས་དགེ་སློང་དེ་དག་རྨྱ་བར་གྱུར་ཏེ། དེ་ལྟ་བུར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། 
[247a.4]བཅོམ་ལྡན་འདས་ཀྱིས་བཀའ་སྩལ་པ། དེ་ལྟ་བུའི་ལོ་ཉེས་པ་ལ་དཀོན་ཞིང་རྙེད་དཀའ་བའི་ཚེ་རང་གི་གཡོས་བྱ་ཞིང་བཟའ་བར་རྗེས་སུ་གནང་ངོ་། །དེ་ཡང་བརྟགས་པའི་སར་བསྐོས་ན་དེར་ནི་ནང་དུ་འཇོག་པ་དང་། ནང་དུ་འཚོ་བའི་གནས་གཉིས་སུ་བདེ་བར་འགྱུར་རོ། །དེ་ལྟ་
[247a.5]བུའི་ལོ་ཉེས་པས་དཀོན་པའི་རྙེད་དཀའ་བར་གྱུར་པ་མ་གཏོགས་པར་གང་རུང་བའི་སར་བསྐོས་པ་དང་མ་བསྐོས་པར་ཡང་རུང་སྟེ། རང་གིས་བཙོས་པ་ནི་བཟའ་མི་རུང་སྟེ། དེ་ནི་རང་གིས་བཙོས་པ་ཞེས་བྱའོ། །དགེ་སློང་གིས་འཚེད་པ་གང་ཞེ་ན། དགེ་སློང་ལ་ལ་ནི་མང་དུ་ཟ་བར་གྱུར། 
[247a.6]ལ་ལ་ནི་ཉུང་ངུ་ཟ་བ་སྟེ། དེ་ལ་གང་མང་དུ་ཟ་བ་དེ་དག་ལ་ནི་མི་འགྲངས་གང་ཉུང་ངུ་ཟ་བ་དེ་དག་ནི་ལྷག་ནས་དེ་གཞན་དག་ལ་བྱིན་ན། དེ་དག་བཅོམ་ལྡན་འདས་ཀྱིས་ཟར་མ་གནང་བས་ན་མི་ཟའོ། །དེ་ལྟ་བུར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་
[247a.7]ལྡན་འདས་ཀྱིས་བཀའ་སྩལ་པ། དེ་ལྟ་བུའི་ལོ་ཉེས་ཤིང་དཀོན་ལ་དཀའ་ན་ནི་དགེ་སློང་གིས་བཙོས་པ་ཟར་གནང་ངོ་། །དེ་ཡང་གང་ཞེ་ན། གང་བསྙེན་པར་རྫོགས་པའི་དགེ་སློང་གིས་བཙོས་པ་སྟེ། འདི་ནི་དགེ་སློང་གིས་བཙོས་པ་ཞེས་བྱའོ། །བླངས་པ་གང་ཞེ་ན། གང་ངོ་
[247b]
[247b.1]ཚ་བའི་དགེ་སློང་གིས་ཤེས་བཞིན་དུ་བླངས་པར་གྱུར་པ་སྟེ་འདི་ནི་བླངས་པ་ཞེས་བྱའོ། །བྱིན་ལེན་མ་བྱས་པ་གང་ཞེ་ན། གང་བུད་མེད་དམ། སྐྱེས་པའམ། མ་ནིང་ངམ། ཟ་མའམ། མཚན་གཉིས་སུ་ཡང་རུང་སྟེ། བྱིན་ལེན་མ་བྱས་པ་འདི་ནི་བྱིན་ལེན་མ་བྱས་པ་ཞེས་
[247b.2]བྱའོ། །བླངས་པ་སླར་ལེན་པ་གང་ཞེ་ན། གང་བདག་གིས་སླར་བླངས་པ་ལས་ཕྱིས་གཞན་ལས་བྱིན་ལེན་བྱེད་པ་ནི་བླངས་པ་ལས་སླར་ལེན་པ་ཞེས་བྱའོ། །སྔ་དྲོའི་བྱིན་ལེན་གང་ཞེ་ན། གང་མ་ཟོས་པར་བྱིན་ལེན་བྱེད་པ་ཡིན་ཏེ། བཅོམ་ལྡན་འདས་ཀྱིས་ཡངས་པའི་གྲོང་
[247b.3]ཁྱེར་དེ་ཉིད་དུ་གནང་བ་ནི་དེ་ལྟ་བུའི་ལོ་ཉེས་ཤིང་དཀོན་པ་རྙེད་དཀའ་བའི་ཚེ་དགེ་སློང་གིས་ཆོག་གོ་བར་བྱས་པ་ལས་སྔ་དྲོའི་བྱིན་ལེན་བྱས་པའི་འོག་ཏུ་ལྷག་མར་མ་བྱས་ཀྱང་བླས་ཟོ་ཞིག །འདི་ནི་སྔ་དྲོའི་དུས་སུ་བྱིན་ལེན་བྱས་པ་ཞེས་བྱའོ། །དེ་ནས་སླར་ཁྱེར་བ་གང་ཞེ་ན། དགེ་
[247b.4]སློང་གང་དེར་ཟོས་ནས་ཀྱང་ཟས་ཁྱེར་ཞིང་འགྲོ་བ་སྟེ། དེ་ཡང་བཅོམ་ལྡན་འདས་ཀྱིས་ཡངས་པའི་གྲོང་ཁྱེར་དེ་ཉིད་ན་གནང་བ་ནི་དེ་ལྟ་བུའི་ལོ་ཉེས་ཤིང་དཀོན་པ་རྙེད་དཀའ་བར་གྱུར་པའི་ཚེ་ན་ནི་དགེ་སློང་གིས་སླར་ཁྱེར་ལ་ལྷག་མར་མ་བྱས་ཀྱང་ཟོ་ཞིག་ཅེས་གསུངས་པ་དེ་ནི་སླར་ཁྱེར་བ་
[247b.5]ཞེས་བྱའོ། །ནགས་ཀྱི་ཚིག་གུ་ཅན་གང་ཞེ་ན། ནགས་ཀྱི་ཚིག་གུ་ཅན་ཞེས་བྱ་བ་ནི་སྟ་རྒ་དང་། ཨོ་རུ་མ་ན་དང་། བྷ་ཏམ་ལ་སོགས་པ་གང་གཞན་ཡང་ནགས་ཀྱི་ཚིག་གུ་ཅན་གྱི་བཟའ་ཤིང་གི་འབྲས་བུ་རྣམས་ཏེ་དེ་དག་ཀྱང་བཅོམ་ལྡན་འདས་ཀྱིས་ཡངས་པའི་གྲོང་ཁྱེར་ན་
[247b.6]གནང་བར་གསུངས་ཏེ། དེ་འདྲ་བའི་ལོ་ཉེས་པའི་དཀོན་པ་རྙེད་དཀའ་བའི་ཚེ་ན་དགེ་སློང་གིས་ཆོག་པར་བྱས་ཀྱང་ནགས་ཀྱི་ཚིག་གུ་དེ་ལྷག་མར་མ་བྱས་པར་ཡང་ཟོ་ཞིག་ཅེས་གསུངས་པ་ནི་ནགས་ཀྱི་ཚིག་གུ་ཅན་ཞེས་བྱའོ། །རྫིང་བུ་གང་ཞེ་ན། ཚེ་དང་ལྡན་པ་ཤཱ་རིའི་བུ་མཁྲིས་
[247b.7]པ་དམར་པོའི་ནད་ཀྱིས་གཟིར་བ་ལ་སྨན་པས་པད་མོའི་རྩ་བའི་བཟའ་བའི་ཕྱིར་རུང་བར་ཐབས་བསྟན་ནས། དེ་ནས་ཚེ་དང་ལྡན་པ་མཽད་གལ་གྱི་བུ་ཆེན་པོས་པད་མོ་ཅན་གྱི་རྫིང་བུ་ནས་པད་མོའི་རྩ་བ་བླངས་ནས་ཚེ་དང་ལྡན་པ་ཤཱ་རིའི་བུ་ལ་བྱིན་པ་དང་། དེས་ཀྱང་ཅུང་ཟད་ཅིག་ཟོས་ནས་ཕལ་
[248a]
[248a.1]ཆེར་མ་འདོད་དེ། དགེ་སློང་རྣམས་ལ་བྱིན་པ་དང་། དགེ་སློང་རྣམས་ཀྱིས་ཀྱང་བདག་ཅག་ཆོག་པར་བྱས་ཟིན་གྱིས་མི་ཟའོ་ཞེས་སྨྲས་པ་དང་། དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། 
[248a.2]འདི་ལྟར་ལོ་ཉེས་ཤིང་དཀོན་པ་རྙེད་དཀའ་བའི་ཚེ་ནི་དགེ་སློང་གིས་ཆོག་པར་བྱས་ཀྱང་རྫིང་བུའི་ལྷག་མར་མ་བྱས་ཀྱང་ཟོ་ཞིག །དེ་ཡང་གང་ཞེ་ན། འདི་ལྟ་སྟེ། རི་ཤི་གྷ་ཏི་ཀ་དང་། ཁར་ཀ་ཏི་ཀ་དང་། ཀར་ཤིང་ག་ཀ་ཏ་ལ་སོགས་ཏེ། གང་གཞན་ཡང་ཆུའི་ནང་གི་
[248a.3]འབྲས་བུ་རྣམས་སོ་ཞེས་བྱ་བ་འདི་ནི་རྫིང་བུ་ནས་སྐྱེས་པ་ཞེས་བྱའོ། །དེ་ནས་བཅོམ་ལྡན་འདས་ཀྱིས་དེ་ལྟར་ལོ་ཉེས་ཤིང་དཀོན་པ་རྙེད་དཀའ་བའི་ཚེ་ཡངས་པ་ཅན་ན་ཇི་སྲིད་དགྱེས་ཀྱི་བར་དུ་བཞུགས་ནས་མཉན་དུ་ཡོད་པ་གང་ན་བ་དེར་སྤྱོད་ཅིང་གཤེགས་སོ། །རིམ་གྱིས་
[248a.4]སྤྱོད་པ་སྤྱད་ནས་མཉན་དུ་ཡོད་པར་བྱོན་པ་དང་། མཉན་དུ་ཡོད་པ་ཛེ་ཏའི་ཚལ་མགོན་མེད་ཟས་སྦྱིན་གྱི་ཀུན་དགའ་ར་བ་ན་བཞུགས་སོ། །དེར་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་པ། ཀུན་དགའ་བོ་ངས་གང་ཡངས་པའི་གྲོང་ཁྱེར་ཆེན་པོ་ན་ལོ་ཉེས་
[248a.5]ཤིང་དཀོན་ལ་རྙེད་དཀའ་བའི་ཚེ་དགེ་སློང་རྣམས་ལ་དངོས་པོ་བརྒྱད་གནང་བ་ནི་འདི་ལྟ་སྟེ། ནང་དུ་བཞག་པ་དང་། ནང་དུ་བཙོས་པ་དང་། རང་གིས་བཙོས་པ་དང་། དགེ་སློང་གིས་བཙོས་པ་དང་། སྔ་དྲོའི་དུས་སུ་བྱིན་ལེན་བྱས་པ་དང་། དེ་ནས་སླར་ཁྱེར་བ་དང་། 
[248a.6]ནགས་ཀྱི་ཚིག་གུ་ཅན་དང་། རྫིང་བུའི་རྣམས་གནང་ན་དངོས་པོ་དེ་དག་ཅི་ད་དུང་ཡང་དེར་རུང་བ་བཞིན་དུ་ཟའམ། བཙུན་པ་ཁ་ཅིག་ནི་འཚལ། ཁ་ཅིག་ནི་མི་འཚལ་ལོ། །དེ་ནས་བཅོམ་ལྡན་འདས་ཀྱིས་གླེང་གཞི་དེ་ཉིད་ཀྱི་ཕྱིར་དགེ་སློང་གི་དགེ་འདུན་བསྡུས་ནས་དགེ་སློང་རྣམས་
[248a.7]ལ་བཀའ་སྩལ་པ། དགེ་སློང་རྣམས་གང་ཡངས་པའི་གྲོང་ཁྱེར་དུ་དེ་ལྟར་ལོ་ཉེས་ཤིང་དཀོན་པ་རྙེད་དཀའ་བའི་ཚེ་དངོས་པོ་བརྒྱད་པོ་འདི་དག་བརྩེ་བའི་ཕྱིར་དགེ་སློང་རྣམས་ཀྱིས་ཆོག་པར་བྱས་ཀྱང་རྗེས་སུ་གནང་བ་དག་ནི་ལོ་ཉེས་པའི་ཚེ་ནི་ཟོ་ཞིག །ལོ་ལེགས་པའི་ཚེ་ནི་བཟའ་བར་མི་
[248b]
[248b.1]བྱའོ། །གང་གིས་ཟོས་པ་དེ་ནི་འདས་པ་དང་བཅས་པར་འགྱུར་རོ། །བཏིང་བ་གང་ཞེ་ན། སེམས་བསྐྱེད་པ་དགུས་ན་གཏན་པ་བཏིང་བར་འགྱུར་རོ། །དེ་ཡང་གང་ཞེ་ན། གཏན་པ་བཏིང་བའི་དགེ་སློང་གིས་ཐོག་མ་ནས་དེ་ལྟར་གཏན་པ་ལེན་པ་དང་། བཀྲུ་བ་
[248b.2]དང་། འཚེད་པ་དང་། བརྒྱད་པ་དང་། འདྲ་བ་དང་། འཚེམ་པ་ན་སེམས་རྣམ་པ་གསུམ་བསྐྱེད་དེ། དགེ་སློང་བདག་མིང་འདི་ཞེས་བགྱི་བས་གོས་འདི་དགེ་འདུན་གྱི་གཏན་པ་བཏིང་བར་འགྱུར་རོ། །གདིང་བར་བྱའོ། །བདག་གིས་བཏིང་ངོ་། །བར་དུ་ཡང་
[248b.3]སེམས་གསུམ་བསྐྱེད་པར་བྱ་སྟེ། བདག་དགེ་སློང་མིང་འདི་ཞེས་བྱ་བས་གོས་འདི་དགེ་འདུན་གྱི་གཏན་པ་བཏིང་བར་འགྱུར་རོ། །གདིང་བར་བྱའོ། །བདག་གིས་བཏིང་ངོ་། །ཟིན་པའི་མཇུག་གི་ཁབ་སོའི་ཚེ་ཡང་སེམས་རྣམ་པ་གསུམ་བསྐྱེད་པར་བྱ་སྟེ། བདག་དགེ་
[248b.4]སློང་མིང་འདི་ཞེས་བྱ་བས་གོས་འདི་དགེ་འདུན་གྱི་གཏན་པ་བཏིང་བར་འགྱུར་རོ། །གདིང་བར་བྱའོ། །བདག་གིས་གདིང་ངོ་། །འདི་ལྟར་ཡང་གནས་གང་ན་དགེ་འདུན་འཁོད་པས་ཐོག་མར་གཏན་པ་བཏིང་བའི་ཚེ། མཚམས་དེའི་ནང་ནས་དགེ་སློང་ཇི་སྙེད་མཚུངས་པར་གནས་
[248b.5]པ་རྒྱུད་ཤིན་དུ་ཡོངས་སུ་དག་པའི་རྣམས་ཀྱིས་ཀྱང་དགེ་འདུན་གྱིས་གཏན་པ་བཏིང་ངོ་ཞེས་ཐོས་པ་ལས་ཀྱང་རྗེས་སུ་ཡི་རངས་ན། དེ་དག་ཐམས་ཅད་ཀྱིས་ཀྱང་གཏན་པ་བཏིང་བ་ཞེས་བྱ་སྟེ། དེ་ལྟར་ན་བཏིང་བ་ཞེས་བྱའོ། །མ་བཏིང་བ་གང་ཞེ་ན། དེ་ལས་བཟློག་པ་ནི་མ་བཏིང་བ་
[248b.6]སྟེ། འདི་ལྟར་ཡང་ཟླ་བ་གསུམ་མ་ཚང་བར་དགེ་འདུན་རྣམས་ཀྱིས་གཏན་པ་བཏིང་ན་གཏན་པ་མ་བཏིང་བ་ཞེས་བྱ་སྟེ། འདི་ནི་གཏན་པ་མ་བཏིང་བ་ཞེས་བྱའོ། །ཕྱུང་བ་གང་ཞེ་ན། མ་ལྟ་བུའི་ཚིག་བརྒྱད་ཀྱིས་ནི་གཏན་པ་ཕྱུང་བར་འགྱུར་ཏེ། དེ་ཡང་གང་ཞེ་ན། འདི་ལྟ་སྟེ་ཕྱུང་སྟེ་
[248b.7]སོང་བ་དང་། ཟིན་པ་དང་། ཀུན་ཟིན་པ་དང་། ཉམས་པ་དང་། ཐོས་པ་དང་། མཚམས་ལས་འདས་པ་དང་། བསམ་པ་ཆད་པ་དང་། གསོལ་བའི་ལས་དང་ཚིག་བརྒྱད་དེ། འདི་ནི་ཕྱུང་བ་ཞེས་བྱའོ། །མ་ཕྱུང་བ་གང་ཞེ་ན། འདི་ལས་བཟློག་པ་ནི་མ་ཕྱུང་བ་སྟེ། འོན་ཀྱང་བར་དུ་
[249a]
[249a.1]གཅོད་པ་བརྒྱད་ཀྱི་ནང་ནས་གང་ཡང་རུང་བ་བྱུང་བ་སྟེ། དགེ་སློང་བཏིང་བའི་གནས་ནས་དམིགས་བཞིན་དུ་བྱུང་སྟེ་སོང་ན་ཡང་གཏན་པ་མ་ཕྱུང་བ་ཞེས་བྱ་སྟེ། དེ་ལྟར་ན་གཏན་པ་མ་ཕྱུང་བ་ཞེས་བྱའོ། །ལྕི་བའི་ཡོ་བྱད་གང་ཞེ་ན། གང་བགོ་བར་མི་རིགས་པའོ། །
[249a.2]ཡང་བའི་ཡོ་བྱད་གང་ཞེ་ན། གང་བགོ་བར་རིགས་པའོ། །བགོ་བར་རིགས་པའི་ཡོ་བྱད་གང་ཞེ་ན། གང་དགེ་སློང་ཤི་བའི་རྫས་རྣམས་བགོ་བར་བྱ་སྟེ། དེ་ཡང་གང་ཞེ་ན། གང་ཤི་བའི་ཆོས་གོས་མ་གཏོགས་པར་གང་དེ་ལས་གཞན་པ་ཡང་བའི་ཡོ་བྱད་རྣམས་ཏེ། འདི་ནི་བགོ་བར་
[249a.3]རིགས་པའི་ཡོ་བྱད་ཅེས་བྱའོ། །བགོ་བར་མི་རིགས་པའི་ཡོ་བྱད་གང་ཞེ་ན། གང་དགེ་སློང་ཤི་བའི་རྫས་མི་བགོ་བར་བྱ་བ་རྣམས་ཏེ། དེ་ཡང་གང་ཞེ་ན། ཤི་བའི་ཆོས་གོས་མ་གཏོགས་པར་གང་དེ་ལས་གཞན་པའི་ལྕི་བ་རྣམས་ཏེ། འདི་ནི་བགོ་བར་མི་རིགས་པའི་ཡོ་བྱད་ཅེས་
[249a.4]བྱའོ། །དེ་ལས་ཆོས་གོས་ཀྱི་སྨོད་པས་ལྕི་བའི་ཡོ་བྱད་དུ་གཞག་པ་ནི་ནད་གཡོག་གི་ཆོས་གོས་ཏེ། གང་དེ་ལས་གཞན་པའི་ཡོ་བྱད་ཡང་བ་ལྕགས་ལས་བྱས་པའི་སྣོད་ལྷུང་བཟེད་དང་། ལྷུང་བཟེད་ཆུང་ངུ་དང་། ལྷུང་བཟེད་མ་ཡིན་པ་རྣམས་ཀྱང་བགོ་བར་རིགས་པའི་ཡོ་བྱད་དོ། །ཁར་
[249a.5]བ་ལས་བྱས་པ་དང་། ཆོལ་ཟངས་དང་། ལྡེ་མིག་དང་། གྲི་ཁབ་དང་། སེན་མོ་གཅད་པ་དང་། ནལ་ཟེ་དང་། ཞུགས་ལིང་དང་། སྟ་རེ་དང་། ཐལ་ཕྱགས་དང་། ཆུ་ཚགས་དང་འདི་རྣམས་ནི་བགོ་བར་རིགས་པའི་ཡོ་བྱད་དོ། །གང་ཡང་དེ་བས་ཡང་བའི་ཡོ་བྱད་དེ་དག་
[249a.6]ཀྱང་བགོ་བར་རིགས་པའོ། །གང་ཡང་དེ་ལས་གཞན་པའི་ལྕི་བའི་ཡོ་བྱད་དེ་དག་ནི་བགོ་བར་མི་རིགས་པ་སྟེ། དེ་ཐམས་ཅད་ཕྱོགས་བཞིའི་དགེ་འདུན་གྱི་ཕྱིར་གཞག་པར་བྱའོ། །ཤིང་གི་སྣོད་རྣམས་ལས་ཡང་མིག་དང་། ཆོས་ཀྱི་ཆུ་ཚགས་དང་། ཕོར་བུ་ཆེན་པོ་དང་། 
[249a.7]ཁམ་པའི་ཕོར་བུ་དང་། འདི་རྣམས་ཀྱང་བགོ་བར་རིགས་པའི་ཡོ་བྱད་དོ། །གང་དེ་ལས་གཞན་པའི་ཡོ་བྱད་ཡང་བ་རྣམས་དེ་དག་ཀྱང་བགོ་བར་རིགས་པའོ། །གང་དེ་ལས་གཞན་པའི་ཡོ་བྱད་ལྕི་བ་རྣམས་དེ་དག་ནི་བགོ་བར་མི་རིགས་པ་སྟེ། ཐམས་ཅད་ཕྱོགས་བཞིའི་དགེ་འདུན་
[249b]
[249b.1]གྱི་ཕྱིར་གཞག་པར་བྱའོ། །ཁམ་པའི་སྣོད་དུ་གཏོགས་པ་ལྷུང་བཟེད་དང་། ལྷུང་བཟེད་ཆུང་ངུ་དང་། ལྷུང་བཟེད་མ་ཡིན་པ་དང་། རྫ་མ་དང་། བུམ་པ་དང་། བུམ་བུ་དང་། རིལ་བ་སྤྱི་བླུགས་དང་། འདི་རྣམས་ནི་བགོ་བར་རིགས་པའི་ཡོ་བྱད་དོ། །གང་དེ་ལས་གཞན་པའི་ཡོ་བྱད་ཡང་བའི་རྣམས་
[249b.2]དེ་དག་ནི་བགོ་བར་རིགས་པའོ། །གང་ཡང་དེ་ལས་ལྕི་བའི་ཡོ་བྱད་དེ་དག་ཀྱང་བགོ་བར་མི་རིགས་པ་སྟེ། ཐམས་ཅད་ཕྱོགས་བཞིའི་དགེ་འདུན་གྱི་ཕྱིར་གཞག་པར་བྱའོ། །ཚོན་རྩི་གང་བསྐོལ་བར་གྱུར་པ་ནི་ཕྱོགས་བཞིའི་དགེ་འདུན་གྱི་གོས་བཙོ་བར་བྱའོ། །གང་ཡང་མ་
[249b.3]བསྐོལ་བའི་ཚོན་རྩི་ནི་བགོའོ། །ཚོན་ཆེན་པོ་ལྔ་ནི་མི་བགོ་བའོ། །རིན་པོ་ཆེ་རྣམས་ཀྱི་ཁྲི་ཡིན་ན་བསྒྱུར་ལ་བགོ་བར་བྱའོ། །ཆུང་ངུ་ན་གལ་ཏེ་ལྕགས་ལས་བྱས་པ་ཡིན་ན་ཡོ་བྱད་དུ་རུང་ན་ནི་གཞག་གོ། །དེ་ལས་གཞན་དུ་ལྕི་བའི་ཡོ་བྱད་ཡིན་ན་དེ་ནི་བགོ་བར་མི་རིགས་པའོ། །གཞན་
[249b.4]ཡང་གང་མི་འཚོང་བ་རྣམས་དང་། གང་མི་འཆང་བ་རྣམས་དང་། གང་མི་དགོས་པ་རྣམས་དང་། མི་བགོ་བ་རྣམས་དང་། གང་གཞན་དུ་མི་སྦྱིན་པ་རྣམས་དང་། གང་སུ་ལ་ཡང་སྦྱིན་དུ་མི་རུང་བའི་དངོས་པོ་ལྔ་ཡོད་དེ། དེ་ཡང་གང་ཞེ་ན། གཙུག་ལག་ཁང་གི་དངོས་པོ་དང་། 
[249b.5]གནས་ཁང་གི་དངོས་པོ་དང་། ཀུན་དགའི་དྲི་གཙང་ཁང་དང་། མལ་སྟན་དང་། མིའི་ཡོ་བྱད་དོ། །མིའི་ཡོ་བྱད་གང་ཞེ་ན། བཅོམ་ལྡན་འདས་ཀྱིས་གསུངས་པ། དགེ་འདུན་གྱིའམ། མཆོད་རྟེན་གྱི་ཡང་རུང་། འདི་ནི་མིའི་ཡོ་བྱད་ཅེས་བྱའོ། །མི་མ་ཡིན་པའི་ཡོ་བྱད་གང་ཞེ་ན། བལ་གླང་དང་། ར་དང་། 
[249b.6]ལུག་དང་། མ་ཧེ་སྟེ། དེ་དག་ཀྱང་དགེ་འདུན་གྱི་ཡང་རུང་མཆོད་རྟེན་གྱི་ཡང་རུང་སྟེ། བཅོམ་ལྡན་འདས་ཀྱིས་གནང་བར་གསུངས་པའོ། །འདི་ནི་མི་མ་ཡིན་པའི་ཡོ་བྱད་ཅེས་བྱའོ། །ཡོངས་སུ་ཟིན་པའི་ཡོ་བྱད་གང་ཞེ་ན། གང་གྲོང་ངམ། ནགས་ཚལ་ཏེ། གང་བུད་མེད་དམ། སྐྱེས་བུའམ། མ་ནིང་ངམ། 
[249b.7]ཟ་མའམ། མཚན་གཉིས་པ་ཡང་རུང་སྟེ། གཞན་གྱིས་ཟིན་པ་འདི་ནི་ཡོངས་སུ་ཟིན་པའི་ཡོ་བྱད་ཅེས་བྱའོ། །ཡོངས་སུ་མ་ཟིན་པའི་ཡོ་བྱད་གང་ཞེ་ན། གྲོང་ངམ། ནགས་ཚལ་ཏེ། བུད་མེད་དམ། སྐྱེས་བུའམ། མ་ནིང་ངམ། ཟ་མའམ། མཚན་གཉིས་པ་གང་གིས་ཀྱང་ཡོངས་སུ་མ་ཟིན་པར་
[250a]
[250a.1]གྱུར་པ་འདི་ནི་ཡོངས་སུ་མ་ཟིན་པའི་ཡོ་བྱད་ཅེས་བྱའོ། །བྱིན་ལེན་བྱ་བའི་ཡོ་བྱད་གང་ཞེ་ན། གང་དགེ་སློང་རྣམས་ཀྱིས་གཞན་ལས་བྱིན་ལེན་བྱས་ཤིང་བཟའ་བ་སྟེ། དེ་ཡང་གང་ཞེ་ན། ཆུ་དང་སོ་ཤིང་མ་གཏོགས་པར་གང་དེ་ལས་གཞན་པའི་ཁར་བཟའ་བ་ཐམས་ཅད་
[250a.2]བྱིན་ལེན་བྱ་བའི་ཡོ་བྱད་དེ། འདི་ནི་བྱིན་ལེན་བྱ་བའི་ཡོ་བྱད་ཅེས་བྱའོ། །བྱིན་ལེན་མི་བྱ་བའི་ཡོ་བྱད་གང་ཞེ་ན། གང་དགེ་སློང་རྣམས་ལ་གཞན་གྱིས་མ་བྱིན་ཀྱང་བཟའ་བའི་རྣམས་ཏེ། དེ་ཡང་གང་ཞེ་ན། ཡོངས་སུ་སྤྱད་པའི་ཡོ་བྱད་ཐམས་ཅད་དང་། ཁར་བཟའ་བ་ཆུ་དང་སོ་ཤིང་སྟེ། འདི་
[250a.3]ནི་བྱིན་ལེན་མི་བྱ་བའི་ཡོ་བྱད་ཅེས་བྱའོ། །ཤི་བའི་ཆོས་གོས་གང་ཞེ་ན། གང་སྡེ་ལྔ་རྣམས་ཤི་བའི་ཆོས་གོས་དེ་ནི་བཅོམ་ལྡན་འདས་ཀྱིས་སྡེ་ལྔ་རྣམས་ལ་དབྱར་གྱི་ནང་དུའམ། དབྱར་གྱི་ཕྱི་རོལ་མ་གཏོགས་པར་ཡང་ཤི་བའི་ཆོས་གོས་སོ་ཞེས་དུས་ཐམས་ཅད་དུ་ཡང་བགོ་བར་བྱའོ་ཞེས་
[250a.4]གནང་བར་གསུངས་ཏེ། འདི་ནི་ཤི་བའི་ཆོས་གོས་ཞེས་བྱའོ། །མཚན་མའི་ཆོས་གོས་གང་ཞེ་ན། ལོ་ལྔ་པའི་འམ། ལོ་དྲུག་པའམ། དུས་ཆེན་པོའམ། བརྟད་པ་ན་ཐོབ་པའི་ཆོས་གོས་གང་རྙེད་པ་དེ་ནི་བཅོམ་ལྡན་འདས་ཀྱིས་དབྱར་གྱི་ནང་དུའམ། དབྱར་གྱི་ཕྱི་རོལ་དུ་ཡང་རུང་སྟེ། དུས་
[250a.5]ཐམས་ཅད་དུ་ཡང་བགོ་བར་བྱའོ་ཞེས་གནང་བར་གསུངས་ཏེ། འདི་ནི་མཚན་མའི་ཆོས་གོས་ཞེས་བྱའོ། །ཕྱག་དར་ཁྲོད་པའི་གོས་གང་ཞེ་ན། དགེ་སློང་རྣམས་ཀྱིས་ཕྱག་དར་ཁྲོད་པའི་གོས་ལྔ་འཆང་དུ་གནང་སྟེ། མེས་ཚིག་པ་དང་། བལ་གླང་གིས་ཟོས་པ་དང་། བྱི་བས་ཟོས་པ་དང་། 
[250a.6]སླར་འོངས་པའི་གོས་དང་། རུལ་བ་སྟེ། འདི་ནི་ཕྱག་དར་ཁྲོད་པའི་གོས་ཞེས་བྱའོ། །སྣ་ནས་བླུགས་པའི་ལས་གང་ཞེ་ན། སྣ་ནས་བླུགས་པའི་ལས་སུ་བཅོམ་ལྡན་འདས་ཀྱིས་དགེ་སློང་རྣམས་ལ་གནང་བ་ནི་མིག་ནད་ཀྱིས་ན་བའི་རྣམས་ཏེ། ཇི་ལྟར་ཚེ་དང་ལྡན་པ་པི་ལིན་དའི་བུ་ལ་གནང་བ་བཞིན་
[250a.7]རྒྱས་པར་ཇི་ལྟར་འདུལ་བ་ལས་འབྱུང་བ་བཞིན་ཏེ། དེ་ནི་སྣ་ནས་བླུགས་པའི་ལས་ཞེས་བྱའོ། །བཤང་ལམ་ནས་བླུགས་པའི་ལས་གང་ཞེ་ན། དགེ་སློང་རྣམས་ཀྱིས་བྱ་བའི་ཐབས་གཞན་ཡོད་ཀྱི་བར་དུ་བཤང་ལམ་ནས་བླུགས་པའི་མི་བྱ་སྟེ། བྱེད་ན་ཉེས་པ་སྦོམ་པོར་འགྱུར་རོ། །བྱ་བའི་ཐབས་
[250b]
[250b.1]གཞན་མེད་ན་གདོད་བྱ་སྟེ། འདི་ནི་བཤང་ལམ་དུ་བླུགས་པའི་ལས་ཞེས་བྱའོ། །མཚོན་གྱི་ལས་གང་ཞེ་ན། དགེ་སློང་རྣམས་ཀྱིས་བྱ་བའི་ཐབས་གཞན་ཡོད་བཞིན་དུ་གདོང་ལ་མཚོན་གྱི་ལས་བྱ་བར་མི་བྱའོ། །བྱས་ན་ཉེས་བྱས་སུ་འགྱུར་རོ། །བྱ་བའི་ཐབས་གཞན་མེད་ན་བྱ་བར་བྱ་སྟེ། 
[250b.2]འདི་ནི་མཚོན་གྱི་ལས་ཞེས་བྱའོ། །འབྲེག་པའི་ལས་གང་ཞེ་ན། དགེ་སློང་རྣམས་ཀྱིས་སྐྲ་དང་ཁ་སྤུ་མ་གཏོགས་པར་དེ་ལས་གཞན་པའི་ཡན་ལག་གི་སྤུ་རྣམས་མི་བྲེག་གོ། །དེ་སྟེ་བྲེགས་ན་ཉེས་བྱས་སུ་འགྱུར་རོ། །འདི་ནི་འབྲེག་པའི་ལས་ཞེས་བྱའོ། །སྐྲ་བྲེག་པའི་ལས་གང་ཞེ་ན། 
[250b.3]དགེ་སློང་རྣམས་ཀྱིས་བབ་བབ་ཏུ་སྐྲ་བྲེག་པར་མི་བྱ་སྟེ། ཕྱོགས་གཅིག་ཏུ་སྐྲ་བྲེག་པར་བྱ་ཞིང་རྒན་རིམས་བཞིན་དུ་བྲེག་པར་བྱའོ། །ཡང་ན་སྤུ་གྲིས་གང་གིས་བྲེགས་པར་གྱུར་ན་ཡང་བསླང་བར་མི་བྱའོ། །དེ་སྟེ་བསླངས་ན་ཉེས་བྱས་སུ་འགྱུར་ཏེ། འདི་ནི་སྐྲ་འབྲེག་པའི་ལས་ཞེས་བྱའོ། །
[250b.4]ཆེད་དུ་བྱས་ཏེ་བཟའ་བ་གང་ཞེ་ན། ས་བོན་གྱི་རིགས་ལྔ་རྣམས་ལ་རུང་བའི་ཚད་ལྔས་རུང་བར་བྱས་ཏེ་བཟའ་བར་བྱའོ། །བཏུང་བ་བརྒྱད་ལ་ནི་ཆུས་བླུག་པར་བྱའོ། །གོས་བཅུ་རྣམས་ནི་ཁ་དོག་ངན་པར་བྱ་བ་གསུམ་གྱིས་ཁ་དོག་ངན་པར་བྱས་ཏེ་བཅང་བར་བྱའོ། །དེ་ལྟར་ན་ཆེད་དུ་བྱས་ཏེ་
[250b.5]བགོ་བར་བྱའོ། །འབྲས་བུ་ཟ་བ་གང་ཞེ་ན། ཡངས་པའི་གྲོང་ཁྱེར་ན་འབྲས་བུ་མང་པོ་ཞིག་དགེ་སློང་རྣམས་གང་ཟག་གིར་བཟའ་བར་བྱས་ནས་ཟོས་པ་དང་བཅོམ་ལྡན་འདས་ཀྱིས་བཀའ་སྩལ་པ། གང་ཟག་གིར་བཟའ་བར་བྱས་ནས་བཟའ་བར་མི་བྱའི་དགེ་འདུན་ལ་བྲིམ་པར་བྱའོ། །
[250b.6]བཅོམ་ལྡན་འདས་ཀྱིས་དགེ་འདུན་ལ་བྲིམ་པར་བྱོས་ཤིག་ཅེས་གསུངས་པ་དང་། དེ་ནས་གཅིག་གམ་གཉིས་སམ་གསུམ་རྣམས་ཀྱིའང་ལེན་པ་དང་། ཁ་ཅིག་གིས་ནི་མ་ཐོབ། ཁ་ཅིག་ལ་ནི་ལྷག་ནས་དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། 
[250b.7]བཅོམ་ལྡན་འདས་ཀྱིས་བཀའ་སྩལ་པ། ཐམས་ཅད་ལ་སྙོམས་པར་བྲིམ་པར་བྱའོ། །དེ་དག་ཡང་བདམས་ཤིང་བདམས་ཤིང་བྲིམས་པ་དང་། བཅོམ་ལྡན་འདས་ཀྱིས་བཀའ་སྩལ་པ་བཞིན་དུ་བལྟས་ནས་བདམ་ཞིང་བདམ་ཞིང་བྲིམ་པར་མི་བྱའོ། །དེ་དག་ཡང་སོར་མོས་སྟོན་ཅིང་
[251a]
[251a.1]ལེན་པ་དང་། བཅོམ་ལྡན་འདས་ཀྱིས་བཀའ་སྩལ་པ། སོར་མོས་སྟོན་ཅིང་བླང་བར་མི་བྱའོ། །དེ་དག་གིས་ཐམས་ཅད་ལ་སྙོམས་པར་བྲིམ་མ་ནུས་ནས་འཁྲུགས་པར་གྱུར་པ་དང་། དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་
[251a.2]ལྡན་འདས་ཀྱིས་བཀའ་སྩལ་པ། གསོལ་བ་ཉི་ཚེ་བ་བྱོས་ལ་གང་ཡོངས་སུ་བཟའ་བར་འདོད་པས་རུང་བར་བྱེད་པ་དེས་དགེ་སློང་གི་རུང་བར་བྱེད་པ་ལྔས་རུང་བར་བྱས་ཏེ། བྱིན་ལེན་བྱོས་ལ་བཟའ་བར་བྱའོ། །འདི་ནི་འབྲས་བུའི་ཡོངས་སུ་སྤྱོད་པ་ཞེས་བྱའོ། །མིའི་ལས་ཡོངས་སུ་སྤྱད་པ་
[251a.3]གང་ཞེ་ན། མིའི་སྟན་གསེར་ལས་བྱས་པའམ། དངུལ་ལས་བྱས་པའམ། ཤེལ་ལས་བྱས་པའམ། བཻ་ཌཱུརྱ་ལས་བྱས་པ་ཡང་རུང་། དགེ་སློང་སྟན་ལ་འདུག་ཅིང་སྣོད་དུ་བཟར་མི་རུང་སྟེ། འདི་ནི་མིའི་ལས་ཡོངས་སུ་སྤྱད་པ་ཞེས་བྱའོ། །མི་མ་ཡིན་པའི་ལས་སྤྱད་པ་གང་ཞེ་ན། ལྷའི་ཁང་
[251a.4]པར་རམ། ཀླུའི་ཁང་པར་རམ། གནོད་སྦྱིན་གྱི་ཁང་པར་ཡང་རུང་སྟེ། གསེར་ལས་བྱས་པའམ། དངུལ་ལས་བྱས་པའམ། ཤེལ་ལས་བྱས་པའམ། བཻ་ཌཱུརྱ་ལས་བྱས་པའི་ས་གཞི་ལས་འགྲོ་བ་དང་། སྐས་ལ་འཛེག་པ་དང་། སྟན་ལ་འདུག་པ་དང་། སྣོད་ལ་ཡོངས་སུ་སྤྱོད་པ་
[251a.5]ནི་དགེ་སློང་རྣམས་ཀྱིས་རུང་བ་བྱས་ཏེ། འདི་ནི་མི་མ་ཡིན་པའི་ལས་ཡོངས་སུ་སྤྱོད་པ་ཞེས་བྱའོ། །འདུལ་བ་སྡུད་པ་ལྔ་བརྒྱ་པ་གང་ཞེ་ན། སངས་རྒྱས་བཅོམ་ལྡན་འདས་ཡོངས་སུ་མྱ་ངན་ལས་འདས་ནས་རིང་པོར་མ་ལོན་པ་ན་རྒྱལ་པོའི་ཁབ་ཀྱི་གྲོང་ཁྱེར་དུ་དགེ་སློང་ལྔ་བརྒྱ་འདུས་ན་མདོ་སྡེ་ཐམས་
[251a.6]ཅད་དང་། འདུལ་བ་ཐམས་ཅད་དང་། མངོན་པའི་ཆོས་ཐམས་ཅད་བསྡུས་པར་བྱས་པ་འདི་ནི་འདུལ་བ་བསྡུས་པ་ལྔ་བརྒྱ་པ་ཞེས་བྱའོ། །བདུན་བརྒྱས་འདུལ་བ་སྡུད་པ་བདུན་བརྒྱ་པ་གང་ཞེ་ན། སངས་རྒྱས་བཅོམ་ལྡན་འདས་ཡོངས་སུ་མྱ་ངན་ལས་འདས་ནས་ལོ་བརྒྱ་དང་བཅུའི་འོག་ཏུ་གྲོང་
[251a.7]ཁྱེར་ཡངས་པ་ཅན་དུ་ཡངས་པ་ཅན་ན་གནས་པའི་དགེ་སློང་རྣམས་ཀྱིས་མི་རུང་བའི་དངོས་པོ་བཅུ་རྣམས་ཕྱུང་སྟེ་མདོ་སྡེ་ངན་པ་དང་། འདུལ་བ་ངན་པ་དང་། སྟོན་པས་བསྟན་པ་ངན་པ་དང་། མདོ་སྡེ་ལས་འགལ། འདུལ་བ་ལས་མི་འབྱུང་། ཆོས་ཉིད་དང་མི་མཐུན་པ་ཡངས་པའི་དགེ་སློང་
[251b]
[251b.1]རྣམས་ཀྱིས་འདི་ནི་རུང་བའོ་ཞེས་ཏེ་སྤྱོད་པར་བྱེད། ཤིན་དུ་སྤྱོད་པར་བྱེད། བསྒྲགས་པར་བྱེད་པ་དེ་ཡང་དགེ་སློང་བདུན་བརྒྱ་རྣམས་གཅིག་ཏུ་འདུས་ནས་འདི་ནི་ཆོས་མ་ཡིན་ནོ། །འདི་ནི་འདུལ་བ་མ་ཡིན་ནོ། །འདི་ནི་སྟོན་པས་བསྟན་པ་མ་ཡིན་ནོ་ཞེས་ཏེ། མངོན་དུ་ཞི་བར་བྱས་པ་འདི་ནི་འདུལ་
[251b.2]བ་སྡུད་པ། བདུན་བརྒྱ་པའོ། །འདུལ་བ་བྱུང་བ་གང་ཞེ་ན། སོ་སོར་ཐར་པ་གཉིས་རྣམ་པར་འབྱེད་པ་དང་བཅས་པ་འདུལ་བའི་དངོས་པོ་བཅྭ་བརྒྱད་རྣམས་དང་། འདུལ་བ་གཅིག་གིས་ལྷག་པ་དང་། འདུལ་བའི་མ་ལྟ་བུ་དང་། འདུལ་བ་ལྔ་པ་དང་། འདུལ་བ་བཅུ་དྲུག་པ་དང་། འདུལ་
[251b.3]བ་མ་ཎ་བ་ཀུ་ཞེས་བྱ་བ་དང་། འདུལ་བ་ཕྲན་ཚེགས་དང་། ཉི་ཚེ་བ་དང་། གླེང་གཞི་དང་། གཏམ་གྱི་དངོས་པོ་དང་། ཨུ་པཱ་ལིས་ཞུས་པ་དང་། ཐུན་མོང་བ་དང་། ཐུན་མོང་མ་ཡིན་པ་རྣམས་དང་། བསླབ་པའི་གནས་དང་། ལུང་བསྒོ་བ་ལྔ་བརྒྱ་དང་། སྐྱེས་པ་རབས་ཀྱི་སྡེ་ལྔ་བརྒྱ་དང་། 
[251b.4]སྔོན་གྱི་སྦྱོར་བ་ལྔ་བརྒྱ་པོ་འདི་རྣམས་ནི་འདུལ་བ་བྱུང་བ་ཞེས་བྱའོ། །ནག་པོར་སྟོན་པ་གང་ཞེ་ན། ནག་པོར་སྟོན་པ་བཞི་སྟེ། བཞི་གང་ཞེ་ན། འདིར་དགེ་སློང་ཞིག་འོངས་པ་ལ་དེ་འདི་སྐད་དུ་ངས་དེ་ཉིད་མངོན་སུམ་དུ་བཅོམ་ལྡན་འདས་ཀྱི་དྲུང་ནས་ཐོས་ཏེ། མངོན་སུམ་དུ་བླངས་པ་ནི་འདི་
[251b.5]ལྟ་སྟེ། ཆོས་འདི་དང་། འདུལ་བ་འདི་སྟེ། འདི་ནི་སྟོན་པས་བསྟན་པའོ་ཞེས་སྨྲས་པ་དང་། དེས་དགའ་བར་ཡང་མི་བྱ། སྨད་པར་ཡང་མི་བྱའོ། །དགའ་བར་ཡང་མི་བྱེད། སྨོད་པར་ཡང་མི་བྱེད་ཅིང་རྣ་བས་མཉན་ལ་ཆོས་ཀྱི་ཚིག་དང་། ཡི་གེ་རྣམས་བླངས་ནས་མདོ་སྡེ་དང་བསྟུན་པར་
[251b.6]བྱ་འདུལ་བ་དང་བསྟུན་པར་བྱ་སྟེ། གལ་ཏེ་མདོ་སྡེ་དང་ཡང་བསྟུན། འདུལ་བ་དང་ཡང་བསྟུན་ན་མདོ་སྡེ་དང་ཡང་མི་མཐུན། འདུལ་བ་ལྟར་ཡང་མི་སྣང་། ཆོས་ཉིད་དང་ཡང་མི་མཐུན་ཏེ། དེ་ལྟ་བུར་གྱུར་ན་ཚིག་འདི་སྐད་ཅེས་སྨྲ་བར་བྱའོ། །ཚེ་དང་ལྡན་པ་དེ་ལྟར་འདི་ལྟ་བུའི་ཆོས་ནི་བཅོམ་
[251b.7]ལྡན་འདས་ཀྱིས་ཀྱང་མ་གསུངས། ཚེ་དང་ལྡན་པས་ཀྱང་འདྲ་བ་ཉིད་ཆོས་ཉིད་དུ་མ་བཟུང་ཤིག །དེ་ལྟ་བུའི་ཆོས་ནི་བདག་གིས་མདོ་སྡེ་དང་བསྟུན་འདུལ་བ་དང་བསྟུན་ན་མདོ་སྡེ་དང་ཡང་མི་མཐུན། འདུལ་བ་ལྟར་ཡང་མ་གྱུར། ཆོས་ཉིད་དང་ཡང་འགལ་ཏེ། འདི་ནི་ཆོས་མ་ཡིན། འདི་
[252a]
[252a.1]ནི་འདུལ་བ་མ་ཡིན་ནོ། །སྟོན་པས་ཀྱང་དེ་ལྟར་མ་བསྟན་ཏོ་ཞེས་ཤེས་པར་བྱ་སྟེ་དོར་བར་བྱའོ། །གཞན་ཡང་དགེ་སློང་ཞིག་འོངས་པ་ལ་དེས་འདི་སྐད་ཅེས་ཟེར་ཏེ། གནས་འདི་ཞེས་བྱ་བ་ན་དགེ་སློང་གི་དགེ་འདུན་ཆེན་པོ་དག་ཅིག་གནས་བརྟན་དང་བཅས། 
[252a.2]སོ་སོར་ཐར་པ་དང་བཅས་ཤིང་འཁོད་པའི་དགེ་སློང་གི་དགེ་འདུན་གྱི་དྲུང་ནས་བདག་མངོན་སུམ་དུ་ཐོས་ནས་མངོན་སུམ་དུ་བླངས་པ་ནི་འདི་ལྟ་སྟེ། ཆོས་ནི་འདིའོ་ཞེས་བྱ་བ་ནས་སྔ་མ་བཞིན་ནོ། །དེ་ལྟ་བུ་དེ་ལ་འདི་སྐད་སྨྲ་བར་བྱ་སྟེ། ཚེ་དང་ལྡན་པ་དེ་ལྟར་འདི་ལྟ་བུའི་ཆོས་དག་ནི་དགེ་
[252a.3]སློང་གི་དགེ་འདུན་དེ་དག་གིས་ཆོས་སུ་འདུ་ཤེས་འདུལ་བར་འདུ་ཤེས་ཏེ། ཆོས་མ་ཡིན་པ་དང་། འདུལ་བ་མ་ཡིན་པར་སྨྲས་པས། ཚེ་དང་ལྡན་པ་ཁྱོད་ཀྱིས་དེ་ལྟར་ཆོས་མ་ཡིན་པར་བླངས་སོ་ཞེས་བྱ་བ་ནས་སྔ་མ་བཞིན་དུ་དོར་བར་བྱའོ། །གཞན་ཡང་དགེ་སློང་ཞིག་འོངས་
[252a.4]པ་ལ་དེ་དག་འདི་སྐད་དུ་ཟེར་ཏེ། གནས་འདི་ཞེས་བྱ་བ་ན་མདོ་སྡེ་འཛིན་པ་དང་། འདུལ་བ་འཛིན་པ་དང་། མ་ལྟ་བུ་འཛིན་པའི་དགེ་སློང་རབ་ཏུ་མང་བ་ཞིག་འཁོད་པའི་དགེ་སློང་དེ་དག་གི་དྲུང་ནས་བདག་གིས་མངོན་སུམ་དུ་ཐོས་ནས་མངོན་སུམ་དུ་བླངས་པ་ནི་འདི་ལྟ་སྟེ། འདི་ནི་ཆོས་སོ་
[252a.5]ཞེས་བྱ་བ་ནས་སྔ་མ་བཞིན་དུ་སྨྲ་བ་ལ་འདི་སྐད་དུ་སྨྲ་བར་བྱ་སྟེ། ཚེ་དང་ལྡན་པ་དེ་ལྟར་འདི་ལྟ་བུའི་ཆོས་དག་ནི་དགེ་སློང་དེ་དག་གིས་ཆོས་སུ་འདུ་ཤེས། འདུལ་བར་འདུ་ཤེས་ཏེ། ཆོས་མ་ཡིན་པ་དང་། འདུལ་བ་མ་ཡིན་པ་སྨྲས་པ་ལས་ཚེ་དང་ལྡན་པས་ལོག་པའི་ཆོས་བླངས་སོ་
[252a.6]ཞེས་བྱ་བ་ནས་སྔ་མ་བཞིན་དུ་དོར་བར་བྱའོ། །གཞན་ཡང་དགེ་སློང་ཞིག་འོངས་པ་ལ་དེས་འདི་སྐད་དུ་སྨྲས་ཏེ། གནས་འདི་ཞེས་བྱ་བ་ན་དགེ་སློང་གནས་བརྟན་དང་། གནས་བརྟན་གང་ཡང་རུང་བ་དང་། ཤེས་པ་དང་། ཤེས་པ་གང་ཡང་རུང་བ་དང་། གཙོ་བོ་དང་གཙོ་བོ་
[252a.7]གང་ཡང་རུང་བ་དག་གནས་པའི་དགེ་སློང་དེ་དག་ལས་བདག་གིས་མངོན་སུམ་དུ་ཐོས་ནས་མངོན་སུམ་དུ་བླངས་སོ་ཞེས་བྱ་བ་ནས་སྔ་མ་བཞིན་དུ་སྟེ། དེས་འདི་སྐད་དུ་སྨྲ་བར་བྱའོ། །ཚེ་དང་ལྡན་པ་དེ་ལྟར་དགེ་སློང་དེས་ཆོས་སུ་འདུ་ཤེས། འདུལ་བར་འདུ་ཤེས་ཏེ། 
[252b]
[252b.1]ཆོས་མ་ཡིན་པ་དང་། འདུལ་བ་མ་ཡིན་པར་སྨྲས་པ་ལས་ཚེ་དང་ལྡན་པས་དེ་ལྟར་ཆོས་མ་ཡིན་པར་བླངས་སོ་ཞེས་བྱ་བ་ནས་སྔ་མ་བཞིན་དུ་དོར་བར་བྱའོ། །ཅིའི་ཕྱིར་ནག་པོར་སྟོན་པ་ཞེས་བྱ་ཞེ་ན། དེ་དང་དེ་དག་ནི་ནག་པོར་སྟོན་པས་ནག་པོར་བསྟན་པ་སྟེ། 
[252b.2]ནག་པོར་བསྟན་པའོ། །འཕགས་པ་མ་ཡིན་པར་བསྟན་པའོ། །དེའི་ཕྱིར་ནག་པོར་བསྟན་པ་ཞེས་བྱའོ། །ཅིའི་ཕྱིར་ན་དེས་དེ་དག་སྨྲས་ཆོས་མ་ཡིན་པ་ཚར་གཅད་པ་དང་། ཆོས་བསྡུ་བ་དང་། དམ་པའི་ཆོས་ཀྱི་གཟུགས་བརྙན་སོ་སོར་བསལ་བའི་ཕྱིར་
[252b.3]འཇིགས་པ་མེད་པས་ཉན་ཐོས་སུ་འགྱུར་བ་ནི་འདི་ལྟ་སྟེ། སངས་རྒྱས་ཀྱི་གསུང་འདིས་སོ། །འདི་ནི་ནག་པོར་སྟོན་པ་ཞེས་བྱའོ། །ཆེར་སྟོན་པ་གང་ཞེ་ན། ཆེར་སྟོན་པ་བཞི་སྟེ། བཞི་གང་ཞེ་ན། འདིར་དགེ་སློང་ཞིག་འོངས་ན་དེས་འདི་སྐད་དུ་སྨྲ་སྟེ། 
[252b.4]བཅོམ་ལྡན་འདས་ཀྱི་དྲུང་ནས་བདག་གིས་མངོན་སུམ་དུ་ཐོས་ནས་མངོན་སུམ་དུ་བླངས་པ་ནི་འདི་ལྟ་སྟེ། འདི་ནི་ཆོས་སོ། །འདི་ནི་འདུལ་བའོ། །འདི་ནི་སྟོན་པས་བསྟན་པའོ་ཞེས་དེས་འདི་སྐད་དུ་སྨྲས་པ་ལ་དགའ་བར་ཡང་མི་བྱ། སྨོད་པར་ཡང་མི་བྱའོ། །དགའ་
[252b.5]བར་ཡང་མི་བྱ། སྨད་པར་ཡང་མི་བྱ་བར་རྣ་བས་མཉན་ལ་ཆོས་ཀྱི་ཚིག་དང་། ཡི་གེ་རྣམས་བླངས་ཏེ། མདོ་སྡེ་དང་ཡང་བསྟུན་པར་བྱ། འདུལ་བ་དང་བསྟུན་པར་བྱ་སྟེ། དེ་སྟེ་མདོ་སྡེ་དང་བསྟུན་འདུལ་བ་དང་བསྟུན་ན་ཡང་མདོ་སྡེ་དང་མཐུན། འདུལ་བ་ལས་སྣང་། 
[252b.6]ཆོས་ཉིད་དང་ཡང་མི་འགལ་ན། དེས་དེ་ལ་འདི་སྐད་དུ་སྨྲ་བར་བྱ་སྟེ། ཚེ་དང་ལྡན་པ་དེ་ལྟར་འདི་ལྟ་བུའི་ཆོས་ནི་བཅོམ་ལྡན་འདས་ཀྱིས་གསུངས་ཏེ། ཚེ་དང་ལྡན་པས་ཀྱང་ཆོས་དེ་བཞིན་དུ་བླངས་སོ། །བདག་གིས་ཀྱང་དེ་བཞིན་དུ་ཆོས་དེ་མདོ་སྡེ་དང་ཡང་བསྟུན། འདུལ་
[252b.7]བ་དང་ཡང་བསྟུན་ན་མདོ་སྡེ་དང་མཐུན། འདུལ་བ་ལས་ཀྱང་འབྱུང་ཆོས་ཉིད་དང་ཡང་མི་འགལ་ཏེ། འདི་ནི་ཆོས་སོ། །འདི་ནི་འདུལ་བའོ། །འདི་ནི་སྟོན་པས་བསྟན་པའོ་སྙམ་དུ་ཤེས་པར་བྱ་སྟེ། བཅང་བར་བྱའོ། །གཞན་ཡང་དགེ་སློང་ཞིག་འོངས་ནས་དེ་འདི་སྐད་སྨྲ་སྟེ། 
[253a]
[253a.1]གནས་འདི་ཞེས་བྱ་བ་ན་དགེ་སློང་ཆེན་པོའི་དགེ་འདུན་དག་ཅིག་གནས་བརྟན་དང་བཅས། སོ་སོར་ཐར་པ་དང་བཅས་ཤིང་འཁོད་པའི་དགེ་སློང་གི་དགེ་འདུན་དེ་དག་ལས་བདག་གིས་མངོན་སུམ་དུ་ཐོས་ནས། མངོན་སུམ་དུ་བླངས་པ་ཞེས་བྱ་བ་ནས་སྔ་མ་བཞིན་དུ་
[253a.2]སྟེ། དེ་སྐད་སྨྲས་པ་དེ་ལ་དེས་འདི་སྐད་སྨྲ་སྟེ། ཚེ་དང་ལྡན་པ་དེ་ལྟར་ཆོས་འདི་ནི་དགེ་སློང་གི་དགེ་འདུན་དེས་ཆོས་སུ་འདུ་ཤེས། འདུལ་བར་འདུ་ཤེས་ཏེ། ཆོས་དང་འདུལ་བ་སྨྲས་པ་ལས་ཚེ་དང་ལྡན་པས་ཀྱང་ཆོས་འདི་བཞིན་དུ་ལེགས་པར་བླངས་སོ་ཞེས་བྱ་བ་ནས་སྔ་མ་བཞིན་དུ་
[253a.3]བཅང་བར་བྱའོ། །གཞན་ཡང་དགེ་སློང་ཞིག་འོངས་ནས་དེས་འདི་སྐད་དུ་སྨྲས་ཏེ། གནས་འདི་ཞེས་བྱ་བ་ན་མདོ་སྡེ་འཛིན་པ། འདུལ་བ་འཛིན་པ། མ་ལྟ་བུ་འཛིན་པའི་དགེ་སློང་རབ་ཏུ་མང་པོ་དག་ཅིག་འཁོད་པའི་དགེ་སློང་དེ་དག་ལས་བདག་གིས་མངོན་སུམ་དུ་ཐོས་ནས། 
[253a.4]མངོན་སུམ་དུ་བླངས་པ་ནི་འདི་ལྟ་སྟེ། ཆོས་འདིའོ་ཞེས་བྱ་བ་ནས། སྔ་མ་བཞིན་དུ་དེ་སྐད་སྨྲ་བ་ལ། དེས་འདི་སྐད་སྨྲ་བར་བྱ་སྟེ། ཚེ་དང་ལྡན་པ་དེ་ལྟར་ཆོས་འདི་ནི་དགེ་སློང་དག་གིས་ཆོས་སུ་འདུ་ཤེས། འདུལ་བར་འདུ་ཤེས་ཏེ། ཆོས་དང་འདུལ་བར་སྨྲས་པ་ལས་ཚེ་
[253a.5]དང་ལྡན་པས་ཀྱང་དེ་ལྟ་བུའི་ཆོས་དགེ་བར་བླངས་སོ་ཞེས་བྱ་བ་ནས་སྔ་མ་བཞིན་དུ་བཅང་བར་བྱའོ། །གཞན་ཡང་དགེ་སློང་ཞིག་འོངས་ནས་དེས་འདི་སྐད་དུ་སྨྲ་སྟེ། གནས་འདི་ཞེས་བྱ་བ་ན་དགེ་སློང་གནས་བརྟན་དང་། གནས་བརྟན་གང་ཡང་རུང་བ་དང་། ཤེས་པ་དང་། 
[253a.6]ཤེས་པ་གང་ཡང་རུང་བ་དང་། གཙོ་བོ་དང་། གཙོ་བོ་གང་ཡང་རུང་བ་ཞིག་གནས་པའི་དགེ་སློང་དེ་དག་ལས་བདག་གིས་མངོན་སུམ་དུ་ཐོས་ནས་མངོན་སུམ་དུ་བླངས་པ་ནི་འདི་ལྟ་སྟེ། ཆོས་འདིའོ་ཞེས་བྱ་བ་ནས་སྔ་མ་བཞིན་དུ་སྟེ། དེ་སྐད་སྨྲས་པ་ལ་དེས་འདི་སྐད་དུ་སྨྲ་
[253a.7]བར་བྱ་སྟེ། ཚེ་དང་ལྡན་པ་དེ་ལྟར་ཆོས་འདི་ནི་དགེ་སློང་དེས་ཆོས་སུ་འདུ་ཤེས། འདུལ་བར་འདུ་ཤེས་ཏེ། ཆོས་དང་འདུལ་བར་སྨྲས་པ་ལས་ཚེ་དང་ལྡན་པས་ཀྱང་ཆོས་འདི་ནི་ལེགས་པར་བླངས་སོ་ཞེས་བྱ་བ་ནས་སྔ་མ་བཞིན་དུ་བཅང་བར་བྱའོ། །ཅིའི་ཕྱིར་ན་ཆེར་སྟོན་པ་ཞེས་
[253b]
[253b.1]བྱ་ཞེ་ན། ཚིག་འདི་ཆེར་སྟོན་པ་སྟེ། ཆེར་སྟོན་པས་བསྟན་པའོ། །དེ་དག་ནི་འཕགས་པ་ལྟར་ཡང་སྟོན་པ་སྟེ། དེའི་ཕྱིར་ན་ཆེར་སྟོན་པ་ཞེས་བྱའོ། །ཅིའི་ཕྱིར་ན་དེ་དག་སྨྲས་ཞེ་ན། ཆོས་མ་ཡིན་པ་ཚར་གཅད་པ་དང་། ཆོས་བསྡུ་བ་དང་། དམ་པའི་ཆོས་ཀྱི་
[253b.2]གཟུགས་བརྙན་སོ་སོར་བསལ་བའི་ཕྱིར་མི་འཇིགས་པས་བདག་ནི་ཉན་ཐོས་སུ་འགྱུར་བ་སྟེ། འདི་ལྟ་སྟེ་ཆོས་མ་ཡིན་པ་ཚར་གཅད་པ་དང་། ཆོས་བསྡུ་བའི་ཕྱིར་འདི་ནི་ཆེར་སྟོན་པ་ཞེས་བྱའོ། །དེ་ལ་དགེ་སློང་རྣམས་གང་འདི་སྔ་མའི་ནག་པོར་སྟོན་པ་བཞི་པོ་རྣམས་ནི་དགེ་
[253b.3]སློང་རྣམས་ཀྱིས་ལེགས་པར་ཤིན་ཏུ་ཡང་དག་པའི་རྗེས་སུ་སྦྱོར། ཡང་དག་པའི་རྗེས་སུ་བསྟན་ཏེ། འདི་ནི་ཆོས་མ་ཡིན། འདི་ནི་འདུལ་བ་མ་ཡིན། འདི་ནི་སྟོན་པས་བསྟན་པ་མ་ཡིན་པའོ་ཞེས་ཤེས་པར་བྱས་ཏེ། དོར་བར་བྱའོ། །དེ་ལ་གང་འདི་ཕྱི་མའི་ཆེར་
[253b.4]སྟོན་པ་བཞི་པོ་ནི་དགེ་སློང་རྣམས་ཀྱིས་ལེགས་པར་ཤིན་ཏུ་ཡང་དག་པའི་རྗེས་སུ་སྦྱོར། ཡང་དག་པའི་རྗེས་སུ་བསྟན་ཏེ། འདི་ནི་ཆོས་སོ། །འདི་ནི་འདུལ་བའོ། །འདི་ནི་སྟོན་པས་བསྟན་པའོ་ཞེས་ཤེས་པར་བྱ་སྟེ་བཅང་བར་བྱའོ། །འདྲེས་པ་གང་ཞེ་ན། གང་རྩ་བ་དང་
[253b.5]སྡོང་བུ་དང་། ལོ་མ་དང་། མེ་ཏོག་དང་། འབྲས་བུའི་སྨན་རྣམས་སུ་སོ་སོར་རྣམ་པར་བཞག་པའི་རྒྱུ་ལས་འདྲེས་པར་གྱུར་པ་ནི་འདྲེས་པ་ཞེས་བྱའོ། །ཤིན་ཏུ་འདྲེས་པ་གང་ཞེ་ན། དེ་ནས་བླངས་ནས་སྔ་དྲོའི་དང་། དེ་ནས་བླངས་ནས་ཕྱི་དྲོའི་དང་། ཞག་བདུན་གྱི་དང་། 
[253b.6]ནམ་འཚོའི་བར་གྱི་སྟེ། ཕན་ཚུན་དུ་འདྲེས་ཏེ་སྔ་དྲོ་བཟའ་བར་བྱའོ། །སྔ་དྲོ་བར་གཏོགས་པ་ལས་སྔ་དྲོ་འདས་ན་བཟའ་བར་མི་བྱའོ། །དེ་ནས་བླངས་ནས་ཕྱི་དྲོའི་དང་། དེ་ནས་བླངས་ནས་ཞག་བདུན་པའི་དང་། ནམ་འཚོའི་བར་དུ་ཕན་ཚུན་འདྲེས་ན་ཕྱི་དྲོ་བཟའ་སྟེ། ཕྱི་དྲོ་
[253b.7]ལས་འདས་ན་བཟའ་བར་མི་བྱའོ། །དེ་ནས་བླངས་ནས་ཞག་བདུན་པའི་དང་། དེ་ནས་བླངས་ནས་ནམ་འཚོའི་བར་དུ་ཕན་ཚུན་དུ་འདྲེས་ནས་ཞག་བདུན་པར་བཟའ་བར་བྱའོ། །ཞག་བདུན་པ་ལས་ཞག་བདུན་འདས་ན་བཟའ་བར་མི་བྱའོ། །ནམ་འཚོའི་བར་དུ་ནི་ནམ་འཚོའི་བར་དུ་
[254a]
[254a.1]དེ་བཞིན་དུ་བཟའ་བར་བྱའོ། །འདི་ནི་ཤིན་ཏུ་འདྲེས་པ་ཞེས་བྱའོ། །ཀུན་དགར་རུང་བ་གང་ཞེ་ན། དགེ་སློང་གིས་རུང་བ་ནི་ཀུན་དགའི་ནང་དུ་འདུག་པའམ། ཀུན་དགའི་གནས་ཁང་གི་འདུག་པ་བླངས་སམ། ལེན་དུ་བཅུག་ཀྱང་རུང་སྟེ། འདི་ནི་སུའི་ཡིན་པ་
[254a.2]དེ་ལ་འདི་སྦྱིན་ནོ་ཞེས་དེ་ལྟ་བུས་བླངས་ན་ནི་ཀུན་དགར་རུང་བ་ཞེས་བྱའོ། །ནགས་སུ་རུང་བ་གང་ཞེ་ན། ནགས་ཞེས་བྱ་བ་ནི་ཤིང་གི་ནགས་ཏེ། དེ་ལ་ཇི་སྙེད་ཀྱི་ཡལ་ག་དང་། ལོ་མ་དང་། འདབ་མ་དང་། མེ་ཏོག་རྣམས་ལ་གཅིག་ལ་གཅིག་ཁྱབ་པར་གྱུར་པ་རྒྱང་གྲགས་
[254a.3]གཅིག་གི་མཐའ་ཚུན་ཆད་ལ་དེར་དགེ་སློང་གིས་གང་དུ་དགའ་བར་ཆོས་གོས་རྣམས་བཞག་ལ་དེ་ལ་གང་དུ་དགའ་བར་སྐྱ་རེངས་ཤར་གྱི་བར་དུ་གནས་པར་བྱ་སྟེ། འདི་ནི་ནགས་སུ་རུང་བ་ཞེས་བྱའོ། །འཁོར་གྱི་རུང་བ་གང་ཞེ་ན། དགེ་འདུན་གྱི་གཙུག་ལག་ཁང་ན་སོ་སོའི་ཁང་པའི་
[254a.4]འཁོར་མང་དུ་གྱུར་ཏེ། དེ་དག་ཏུ་ཇི་ལྟར་རྙེད་པ་སོ་སོར་བྱིན་གྱིས་བརླབས་པ་བཞིན་བགོས་ཤིང་སྤྱད་པར་བྱ་བ་ནི་འཁོར་གྱི་རུང་བ་ཞེས་བྱའོ། །ཡུལ་གྱི་རུང་བ་གང་ཞེ་ན། འཛམ་བུའི་གླིང་གི་དུས་སུ་བྱང་གི་སྒྲ་མི་སྙན་གྱི་གླིང་དུ་དགེ་སློང་ཟན་རུང་སྟེ། ཡུལ་གྱིས་རུང་བ་ནི་འཛམ་བུའི་
[254a.5]གླིང་འདིའི་དུས་ཀྱི་ཚེ་དེ་ན་བྱང་གི་སྒྲ་མི་སྙན་གྱི་གླིང་ནི་ནམ་ཕྱེད་དེ་ཇི་ལྟར་འཛམ་བུའི་གླིང་གི་དུས་ཀྱི་ཚེ་གླིང་བཞི་པོ་ཀུན་དུ་ཡང་སྦྱར་ཞིང་ཡུལ་དེར་ཟར་རུང་བ་ནི་ཡུལ་གྱི་རུང་བ་ཞེས་བྱའོ། །ཕྱོགས་ཀྱི་རུང་བ་གང་ཞེ་ན། སྨོད་པ་ཅན་གྱི་ལྗོངས་སུ་ལེན་པ་དང་བླངས་ནས་ཟ་བ་ནི་དགེ་སློང་གིས་
[254a.6]རུང་བ་སྟེ། རྫུ་འཕྲུལ་ཆེན་པོ་དང་། མཐུ་ཆེན་པོའི་དགེ་སློང་རྣམས་སྨོད་པ་ཅན་གྱི་ལྗོངས་སུ་དེར་བསོད་སྙོམས་ཀྱི་ཕྱིར་དོང་བ་དང་། དེ་དག་ལ་སྨོད་པ་ཅན་གྱི་མི་རྣམས་ཀྱིས་རང་གི་ལག་ནས་བྱིན་ལེན་མི་བྱེད་པར་མདུན་དུ་འདོར་བར་བྱེད་པ་དང་། དགེ་སློང་དེ་རྣམས་ཇི་ལྟར་གྲུབ་པ་མི་
[254a.7]ཤེས་ནས་དེ་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། བྱིན་ལེན་ནི་རྣམ་པ་ལྔས་ཤེས་པར་བྱ་སྟེ། བྱིན་ལེན་རྣམ་པ་ལྔ་གང་ཞེ་ན། ལུས་ཀྱིས་ལུས་ལ་བྱ་བ་དང་། ལུས་ཀྱིས་ལུས་ལ་ཟིན་པ་ལ་བྱ་བ་དང་། ལུས་ཀྱིས་
[254b]
[254b.1]ཟིན་པས་ལུས་ལ་བྱ་བ་དང་། ལུས་ཀྱིས་ཟིན་པས་ལུས་ཀྱིས་ཟིན་པ་ལ་བྱ་བ་དང་། བོར་བ་དང་། བྱིན་ལེན་བྱས་པ་དང་ལྔ་སྟེ། འདི་ནི་ཕྱོགས་ཀྱི་རུང་བ་ཞེས་བྱའོ། །ལྗོངས་ཀྱི་རུང་བ་གང་ཞེ་ན། ཁ་བ་ཅན་གྱི་ལྗོངས་སུ་ལྷམ་ཡུ་བ་ཅན་དང་། ཡུ་མེད་གནང་བར་གསུངས་ཏེ། 
[254b.2]ལྗོངས་གཞན་དུ་ནི་མི་གནང་ངོ་། །ལྗོངས་ཨུ་སྨ་པ་རན་ཏ་ཀར་ནི་པགས་པ་དང་རྟག་ཏུ་ཁྲུས་གནང་བར་གསུངས་ཏེ། ལྗོངས་གཞན་དུ་ནི་མ་ཡིན་ནོ། །མཐའ་འཁོབ་ཀྱི་ལྗོངས་སུ་ནི་དགེ་འདུན་མང་བ་བཅུར་ལོངས་པ་མེད་ན་འདུལ་བ་འཛིན་པ་དང་ལྔས་བསྙེན་པར་རྫོགས་པར་གནང་
[254b.3]བར་གསུངས་ཏེ། ལྗོངས་གཞན་དུ་ནི་མ་ཡིན་ནོ། །འདི་ནི་ལྗོངས་ཀྱི་རུང་བ་ཞེས་བྱའོ། །གོས་ཀྱི་རུང་བ་གང་ཞེ་ན། གོས་རྣམ་པ་བཅུ་མཚོན་གྱིས་བཅད་ཅིང་ཁ་དོག་ངན་པར་བྱས་ཏེ་བཅང་བ་ནི་དགེ་སློང་གིས་རུང་བ་སྟེ། འདི་ལྟ་སྟེ་བལ་དང་། ལྡུམ་བུ་ཤ་ན་ཀ་དང་། ཟར་
[254b.4]མ་དང་། རྩྭ་དུ་ཀུ་ལ་དང་། རས་བལ་དང་། སྲིན་བལ་དང་། གོས་འཇམ་པོ་དང་། ཁ་ཆེ་དར་དང་། རྩྭ་ཀོ་ཏམ་བྷ་ཀ་དང་། ཀེ་ཡུ་ར་ཀ་དང་དེ་བཅུའོ། །གཞན་ཡང་དགེ་སློང་གི་གོས་སུ་རུང་བ་རྣམ་པ་བདུན་རུང་བར་བྱ་མི་དགོས་པར་བཅང་དུ་རུང་བ་ནི་འདི་ལྟ་སྟེ། སྦྱར་མ་དང་། 
[254b.5]བླ་གོས་དང་། མཐང་གོས་དང་། སྟེང་གཡོགས་དང་། དབྱར་གྱི་རས་ཆེན་དང་། གཡན་པའི་གཡོགས་མ་དང་། ཡོ་བྱད་ཀྱི་གོས་དང་། འདི་བདུན་ཏེ་འདི་ནི་གོས་ཀྱི་རུང་བ་ཞེས་བྱའོ། །ཁུ་བ་སྐྱུར་པོ་རུང་བ་གང་ཞེ་ན། དགེ་སློང་ན་བར་གྱུར་ནས་སྨན་པ་ལ་དྲིས་པ་དང་། སྨན་པས་ཁུ་བ་
[254b.6]སྐྱུར་པོ་བཏུང་བར་བྱའོ་ཞེས་སྨྲས་པ་དང་། དགེ་སློང་དེ་དག་གིས་ཇི་ལྟར་བསྒྲུབ་པ་མ་ཤེས་ནས། ད་ལྟར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། དགེ་སློང་རྣམས་ལ་རྗེས་སུ་གནང་བ་ནི་དྲོད་ཆུང་ཞིང་ཡི་ག་འཆུས་
[254b.7]པར་གྱུར་པ་ལ་ཁུ་བ་སྐྱུར་པོ་བྱོས་ཏེ་འཐུང་ཤིག །ཁུ་བ་སྐྱུར་པོ་ཇི་ལྟར་བྱ་ཞེ་ན། འབྲས་ཅན་བཙོས་པའི་ཁུ་བ་དང་། འབྲས་བཀྲུས་པའི་ཁུ་བ་དང་། ཞབས་ཀྱི་ཚིགས་པ་ལྷན་ཅིག་ཏུ་ཆུ་དྲོན་པོའི་ནང་དུ་བསྲེས་ལ་ཇི་ལྟར་རྩབས་བཞིན་དུ་སྐྱུར་བ་ན་བཏུང་བར་བྱ་སྟེ། དེ་ནི་དགེ་སློང་རྣམས་
[255a]
[255a.1]ཀྱིས་དུས་མ་ཡིན་པའི་ཡང་དགོས་པར་འགྱུར་བ་སྟེ། བཅོམ་ལྡན་འདས་ཀྱིས་བཀའ་སྩལ་པ། དེ་ཡང་རྗེས་སུ་གནང་གིས་སླ་ཞིང་གསལ་བ་དང་རྙོག་པ་མེད་པ་ལས་རས་ལ་བཙགས་ཏེ་ཆུས་བསླད་ལ་ཉིན་པར་དང་མཚན་མོའི་ཐུན་དང་པོའི་བར་དུ་བཏུང་
[255a.2]བར་བྱ་སྟེ། འདི་ནི་ཁུ་བ་སྐྱུར་པོའི་རུང་བའོ། །འདུལ་བ་གཞུང་དམ་པ་ལས་མ་ལྟ་བུའི་བསྙེན་པར་རྫོགས་པའི་ཕུང་པོ་དང་པོ་རྫོགས་སོ།། །།འདུལ་བ་གཞུང་དམ་པ། བམ་པོ་བཞི་བཅུ་རྩ་དགུ་པ། རབ་ཏུ་ལྡན་པའི་ཕུང་པོ་གང་ཞེ་ན། སྐབས་འབྱེད་
[255a.3]པའི་རབ་ཏུ་ལྡན་པ་དང་། སྐབས་ཕྱེ་བ་འབུལ་བའི་རབ་ཏུ་ལྡན་པ་དང་། སྐབས་ཕྱེ་བ་ལེན་པའི་རབ་ཏུ་ལྡན་པ་དང་། སྐབས་ཕྱེ་བར་སྒྲོགས་པའི་རབ་ཏུ་ལྡན་པ་དང་། གསོ་སྦྱིན་གྱི་རབ་ཏུ་ལྡན་པ་དང་། གསོ་སྦྱིན་འབུལ་བའི་རབ་ཏུ་ལྡན་པ་དང་། གསོ་སྦྱིན་ལེན་
[255a.4]པའི་རབ་ཏུ་ལྡན་པ་དང་། གསོ་སྦྱིན་སྒྲོགས་པའི་རབ་ཏུ་ལྡན་པ་དང་། དད་པའི་རབ་ཏུ་ལྡན་པ་དང་། དད་པ་ཕུལ་བའི་རབ་ཏུ་ལྡན་པ་དང་། དད་པ་ལེན་པའི་རབ་ཏུ་ལྡན་པ་དང་། དད་པ་སྒྲོགས་པའི་རབ་ཏུ་ལྡན་པ་དང་། ཡོངས་སུ་དག་པའི་རབ་ཏུ་ལྡན་པ་དང་། ཡོངས་
[255a.5]སུ་དག་པ་འབུལ་བའི་རབ་ཏུ་ལྡན་པ་དང་། ཡོངས་སུ་དག་པ་ལེན་པའི་རབ་ཏུ་ལྡན་པ་དང་། ཡོངས་སུ་དག་པ་སྒྲོགས་པའི་རབ་ཏུ་ལྡན་པ་དང་། དད་པ་དང་ཡོངས་སུ་དག་པའི་རབ་ཏུ་ལྡན་པ་དང་། དད་པ་དང་ཡོངས་སུ་དག་པ་འབུལ་བའི་རབ་ཏུ་ལྡན་པ་དང་། དད་པ་
[255a.6]དང་ཡོངས་སུ་དག་པ་ལེན་པའི་རབ་ཏུ་ལྡན་པ་དང་། དད་པ་དང་ཡོངས་སུ་དག་པ་སྒྲོགས་པའི་རབ་ཏུ་ལྡན་པ་དང་། མཆོད་རྟེན་གྱི་རབ་ཏུ་ལྡན་པ་དང་། མཆོད་རྟེན་གྱི་དངོས་པོའི་རབ་ཏུ་ལྡན་པ་དང་། མཆོད་རྟེན་གྱི་ཁྱམས་ཀྱི་ཕྲེང་གི་རབ་ཏུ་ལྡན་པ་དང་། མཆོད་རྟེན་གྱི་མི་
[255a.7]ཟད་པའི་རབ་ཏུ་ལྡན་པ་དང་། མཆོད་རྟེན་སླར་བཅོས་པའི་རབ་ཏུ་ལྡན་པ་དང་། མཆོད་རྟེན་གྱི་རྒྱན་གྱི་རབ་ཏུ་ལྡན་པ་དང་། མཆོད་རྟེན་ལ་མཆོད་པའི་རབ་ཏུ་ལྡན་པ་དང་། ཟས་ཀྱི་རབ་ཏུ་ལྡན་པ་དང་། ཟས་དང་བཅས་པའི་རབ་ཏུ་ལྡན་པ་དང་། ཐུག་པའི་རབ་ཏུ་ལྡན་
[255b]
[255b.1]པ་དང་། བཅའ་བའི་རབ་ཏུ་ལྡན་པ་དང་། མྱང་བའི་རབ་ཏུ་ལྡན་པ་དང་། བཟའ་བའི་རབ་ཏུ་ལྡན་པ་དང་། ལྷུང་བཟེད་ཀྱི་རབ་ཏུ་ལྡན་པ་དང་། གོས་ཀྱི་རབ་ཏུ་ལྡན་པ་དང་། གདིང་བའི་རབ་ཏུ་ལྡན་པ་དང་། ཁབ་ཀྱི་རབ་ཏུ་ལྡན་པ་དང་། ཁབ་རལ་གྱི་རབ་ཏུ་ལྡན་
[255b.2]པ་དང་། གནས་འཆའ་བའི་རབ་ཏུ་ལྡན་པ་དང་། གནས་འཆའ་བ་བླངས་པའི་རབ་ཏུ་ལྡན་པ་དང་། གནས་འཆའ་བ་སྦྱིན་པའི་རབ་ཏུ་ལྡན་པ་དང་། གནས་འཆའ་བ་སོ་སོར་བཏང་བའི་རབ་ཏུ་ལྡན་པ་དང་། མཁན་པོའི་རབ་ཏུ་ལྡན་པ་དང་། ལྷན་ཅིག་སྤྱོད་པའི་
[255b.3]རབ་ཏུ་ལྡན་པ་དང་། སློབ་དཔོན་གྱི་རབ་ཏུ་ལྡན་པ་དང་། ཉེ་གནས་ཀྱི་རབ་ཏུ་ལྡན་པ་དང་། མཁན་པོ་དང་སློབ་དཔོན་དང་ལྷན་ཅིག་སྤྱོད་པ་དང་ཉེ་གནས་ཀྱི་རབ་ཏུ་ལྡན་པ་དང་། དགེ་སློང་གི་རབ་ཏུ་ལྡན་པ་དང་། དགེ་ཚུལ་གྱི་རབ་ཏུ་ལྡན་པ་དང་། དངོས་པོའི་རབ་ཏུ་
[255b.4]ལྡན་པ་དང་། གཙུག་ལག་ཁང་གི་རབ་ཏུ་ལྡན་པ་དང་། མལ་སྟན་གྱི་རབ་ཏུ་ལྡན་པ་དང་། ལས་གསར་གྱི་རབ་ཏུ་ལྡན་པ་དང་། ལས་གསར་དུ་བྱེད་པ་དང་རབ་ཏུ་ལྡན་པ་དང་། ཕྱག་འཚལ་བའི་རབ་ཏུ་ལྡན་པ་དང་། ཁུ་བ་སྐྱུར་པོའི་རབ་ཏུ་ལྡན་པ་དང་། ཕྱེ་མའི་རབ་ཏུ་ལྡན་
[255b.5]པ་དང་། སྨན་གྱི་རབ་ཏུ་ལྡན་པ་དང་། བཏུང་བའི་རབ་ཏུ་ལྡན་པ་དང་། པགས་པའི་རབ་ཏུ་ལྡན་པ་དང་། ལྷམ་གྱི་རབ་ཏུ་ལྡན་པ་དང་། ཤིང་ལྷམ་གྱི་རབ་ཏུ་ལྡན་པ་དང་། དྲུད་པའི་རབ་ཏུ་ལྡན་པ་དང་། ཁར་བའི་རབ་ཏུ་ལྡན་པ་དང་། དྲ་བའི་རབ་ཏུ་ལྡན་པ་དང་། ཁབ་དང་དྲ་བའི་རབ་
[255b.6]ཏུ་ལྡན་པ་དང་། སྒོག་སྐྱའི་རབ་ཏུ་ལྡན་པ་དང་། སྤུ་གྲིའི་རབ་ཏུ་ལྡན་པ་དང་། སྤུ་གྲིའི་ཤུབས་རབ་ཏུ་ལྡན་པ་དང་། ལྡེ་མིག་ཀྱོག་པའི་རབ་ཏུ་ལྡན་པ་དང་། སྒོ་ལྕགས་ཀྱི་རབ་ཏུ་ལྡན་པ་དང་། བཞོན་པའི་རབ་ཏུ་ལྡན་པ་དང་། གདུགས་ཀྱི་རབ་ཏུ་ལྡན་པ་དང་། བསིལ་ཡབ་ཀྱི་རབ་ཏུ་
[255b.7]ལྡན་པ་དང་། རྔ་མའི་སྦྲང་ཡབ་ཀྱི་རབ་ཏུ་ལྡན་པ་དང་། སྦྲང་ཡབ་ཀྱི་ཡུ་བའི་རབ་ཏུ་ལྡན་པ་དང་། མེ་ལོང་གི་རབ་ཏུ་ལྡན་པ་དང་། ཕྲེང་བ་དང་དྲི་དང་བྱུག་པའི་རབ་ཏུ་ལྡན་པ་དང་། གར་དང་གླུ་དང་རོལ་མོ་བརྡུང་བའི་རབ་ཏུ་ལྡན་པ་དང་། ཚུལ་ཤིང་གི་རབ་ཏུ་ལྡན་པ་དང་། མིག་སྨན་གྱི་རབ་
[256a]
[256a.1]ཏུ་ལྡན་པ་དང་། མིག་སྨན་གྱི་ཐུར་མའི་རབ་ཏུ་ལྡན་པ་དང་། མིག་སྨན་གྱི་སྣོད་ཀྱི་རབ་ཏུ་ལྡན་པ་དང་། གཏུན་དང་རབ་ཏུ་ལྡན་པ་དང་། ཉལ་བ་དང་རབ་ཏུ་ལྡན་པ་དང་། འདུག་པའི་རབ་ཏུ་ལྡན་པ་དང་། པུས་འཁྱུད་ཀྱི་རབ་ཏུ་ལྡན་པ་དང་། བརྡུང་བའི་ཤིང་གི་རབ་ཏུ་
[256a.2]ལྡན་པ་དང་། སྐ་རགས་ཀྱི་རབ་ཏུ་ལྡན་པ་དང་། འུ་རྡོའི་རབ་ཏུ་ལྡན་པ་དང་། གོས་དཀྲིས་ཤིང་མདུད་པ་བོར་བའི་རབ་ཏུ་ལྡན་པ་དང་། སའི་རབ་ཏུ་ལྡན་པ་དང་། སྐྱེད་ཤིང་གི་རབ་ཏུ་ལྡན་པ་དང་། དངོས་པོའི་རབ་ཏུ་ལྡན་པ་དང་། ཚལ་གྱི་རབ་ཏུ་ལྡན་པ་དང་། རྩོད་པའི་རབ་ཏུ་ལྡན་
[256a.3]པ་དང་། དབྱེན་གྱི་རབ་ཏུ་ལྡན་པ་དང་། འདུས་པའི་རབ་ཏུ་ལྡན་པ་དང་། བཏུད་པའི་རབ་ཏུ་ལྡན་པའོ། །མ་ལྟ་བུ་ལས་དངོས་པོ་གཉིས་ཀྱི་ལེའུ་སྟེ་རྫོགས་སོ།། །།སྐབས་འབྱེད་པའི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་མཐོང་བ་དང་། ཐོས་
[256a.4]པ་དང་། དོགས་པའི་གནས་གསུམ་གྱིས་སྐབས་ཕྱེ་ཤིག་པར་རྗེས་སུ་གནང་སྟེ། དབྱར་གནས་པའི་དགེ་སློང་རྣམས་གཅིག་ཏུ་འདུས་ནས་མཐོང་བ་དང་། ཐོས་པ་དང་། དོགས་པའི་ཕྱིར་དགེ་འདུན་ལ་སྐབས་དབྱེ་བར་བྱའོ། །ཅིའི་ཕྱིར་ན་སྐབས་དབྱེ་བར་རྗེས་སུ་གནང་། དགེ་སློང་ལ་
[256a.5]ངན་གྲོགས་སུ་འགྱུར་བའི་ཕྱིར་ཏེ། གཅིག་ལ་གཅིག་གླེང་བར་བྱེད། དྲན་པར་བྱེད། བརྗོད་པ་དང་རྗེས་སུ་སྟོན་པར་བྱེད་ཅིང་དེ་དག་ལ་མཐུས་ཆད་པ་དང་། བསྔགས་པ་དང་། འཇིགས་པས་བསྡིགས་ན་གཙང་བ་དང་། ཉེས་པ་མེད་པ་ཁ་ན་མ་ཐོ་བ་མེད་པར་དེས་དེ་མ་ཐག་ཏུ་བྱས་པར་འགྱུར་
[256a.6]ཏེ། འདི་ལྟར་བདག་ནི་དག་པའོ། །བདག་ནི་ཉེས་པ་མེད་པའོ་ཞེས་ཟེར་བ་འདི་ནི་སྐབས་འབྱེད་པའི་རབ་ཏུ་ལྡན་པ་ཞེས་བྱའོ། །སྐབས་ཕྱེ་བ་འབུལ་བའི་རབ་ཏུ་ལྡན་པ་གང་ཞེ་ན། དགེ་སློང་གང་ནད་པ་སྐབས་འབྱེད་པའི་གནས་སུ་འགྲོ་མི་ནུས་པ་ནི་སྐབས་ཕྱེ་བ་དབུལ་བར་བྱའོ། །གལ་
[256a.7]ཏེ་ནད་པ་མ་ཡིན་པ་ལས་མ་སོང་ན་ཉེས་བྱས་སུ་འགྱུར་རོ། །གལ་ཏེ་དེ་ལ་འཚོ་བའི་བར་དུ་གཅོད་པའམ། ཚངས་པར་སྤྱོད་པའི་བར་དུ་གཅོད་པའམ། བར་དུ་གཅོད་པ་བརྒྱད་ལས་གང་ཡང་རུང་བའི་འཇིགས་པར་འགྱུར་བ་ཞིག་མངོན་སུམ་དུ་གནས་པ་ཡོད་ན་དེས་ཀྱང་སྐབས་ཕྱེ་བ་དབུལ་
[256b]
[256b.1]བར་བྱའོ། །གཞན་གྱིས་བཟུང་སྟེ་དབང་མེད་པར་གྱུར་པས་ཀྱང་སྐབས་ཕྱེ་བ་དབུལ་བར་བྱའོ། །དབུལ་བ་ནི་འདི་ལྟར་བྱ་སྟེ། སྟན་ལས་ལངས་ནས་བླ་གོས་ཕྲག་པ་གཅིག་ཏུ་བྱས་ཏེ། ལྷམ་ཕུད་ལ་དགེ་སློང་གི་མདུན་དུ་ཙོག་པུར་འདུག་སྟེ། ཐལ་མོ་རབ་ཏུ་སྦྱར་ལ་འདི་སྐད་ཅེས་སྨྲ་
[256b.2]བར་བྱའོ། །ཚེ་དང་ལྡན་པ་དགོངས་ཤིག་དེང་ནི་དགེ་འདུན་གྱི་བཅྭ་ལྔའི་སྐབས་འབྱེད་པ་སྟེ། བདག་དགེ་སློང་མིང་འདི་ཞེས་བགྱི་བ་ལ་ཡང་དེང་བཅྭ་ལྔའི་སྐབས་དབྱེ་བ་དེ་ལ་བདག་དགེ་སློང་མིང་འདི་ཞེས་བགྱི་བ་ལ་ཡང་མཐོང་བ་དང་། ཐོས་པ་དང་། དོགས་པའི་གནས་གསུམ་དུ་
[256b.3]བཙུན་པའི་དགེ་འདུན་ལ་སྐབས་འབྱེད་ཀྱིས། ཚེ་དང་ལྡན་པ་བདག་ལ་བརྩེ་བར་གྱིས་ཤིག །བརྩེ་བ་ཅན་བརྩེ་བའི་ཕྱིར་ཉེས་པ་ཤེས་པ་དང་མཐོང་བ་རྣམས་ཚེ་དང་ལྡན་པས་བདག་ལ་སྨྲོས་ཤིག །ཚེ་དང་ལྡན་པ་བདག་ལ་རྗེས་སུ་སྟོན་ཅིག་དང་ཆོས་བཞིན་དུ་སླར་བགྱིའོ་ཞེས་དེ་ལྟར་ལན་
[256b.4]གཉིས་ལན་གསུམ་དུ་སྨྲ་བར་བྱའོ། །དེས་ཀྱང་རིགས་སོ་ཞེས་སྨྲོས་ཤིག །གཉིས་པས་ནི་ལེགས་སོ་ཞེས་བྱའོ། །དེ་སྟེ་དེ་ལྟར་ནུས་ན་ནི་ལེགས་མི་ནུས་ན་འདུག་སྟེ་དབུལ་བར་བྱའོ། །འདུག་ཀྱང་མི་ནུས་ན་ཉལ་ཏེ་དབུལ་བར་བྱའོ། །ཉལ་ཏེ་ཡང་མི་ནུས་ན་ཆུང་ངུའང་འདི་སྐད་དུ་སྐབས་ཕྱེ་བ་འབུལ་
[256b.5]ལོ་ཞེས་སྨྲས་ན་ཡང་སྐབས་ཕྱེ་བ་ཕུལ་བ་ཡིན་ནོ། །བདག་གི་ཕྱིར་སྐབས་ཕྱེ་བར་རྗོད་ཅིག་ཅེས་སྨྲས་ན་ཡང་སྐབས་ཕྱེ་བ་ཕུལ་བ་ཡིན་ནོ། །གང་གིས་ཀྱང་སྐབས་ཕྱེ་བ་འབུལ་མི་ནུས་ན་ལུས་ཀྱི་དམིགས་པས་ཕུལ་ན་ཡང་སྐབས་ཕྱེ་བ་ཕུལ་བ་ཞེས་བྱའོ། །ལུས་ཀྱིས་ཀྱང་མི་ནུས་ན་ཚིག་གི་བརྡ་ཙམ་གྱིས་
[256b.6]ཕུལ་ན་ཡང་སྐབས་ཕྱེ་བ་ཞེས་བྱའོ། །ལུས་ཀྱི་དམིགས་པས་ཀྱང་མི་ནུས། ཚིག་གིས་ཀྱང་མི་ནུས་ན་དགེ་འདུན་ཐམས་ཅད་དེར་དེང་ཤིག །ཡང་དགེ་སློང་དེ་ཚུར་ཁུག་ཤིག །དགེ་འདུན་ཐམས་ཅད་དེར་མ་འདོང་ལ་དགེ་སློང་དེ་ཡང་དེར་མ་བཀུག་ན་དགེ་འདུན་གྱིས་ལས་མ་འདུས་པར་བྱས་པས་
[256b.7]འདས་པ་དང་བཅས་པར་འགྱུར་རོ། །སྐབས་ཕྱེ་བ་ལེན་པའི་དགེ་སློང་གིས་སྐབས་ཕྱེ་བ་བླངས་པ་ལས་དེས་དུས་བྱས་ཏེ་ཤི་ན། སྐབས་ཕྱེ་བ་མ་ཕུལ་བ་ཞེས་བྱ་སྟེ། གཞན་ལ་སྐབས་ཕྱེ་བ་དབུལ་བར་བྱའོ། །དེ་ཡང་བདག་ཉིད་ཁྱིམ་པ་ཡིན་པར་ཁས་བླངས་ན་ཡང་སྐབས་ཕྱེ་བ་མ་ཕུལ་བ་
[257a]
[257a.1]ཞེས་བྱ་སྟེ། གཞན་ལ་སྐབས་ཕྱེ་བ་དབུལ་བར་བྱའོ། །དེ་ཡང་དགེ་སྦྱོང་ངམ། མ་ནིང་ངམ། དགེ་སློང་མ་སུན་ཕྱུང་བའམ། ཕ་བསད་པའམ། མ་བསད་པའམ། དགྲ་བཅོམ་པ་བསད་པ་དང་། དགེ་འདུན་ལ་དབྱེན་བྱས་པའམ། དེ་བཞིན་གཤེགས་པའི་
[257a.2]སྐུ་ལ་ངན་སེམས་ཀྱིས་ཁྲག་ཕྱུང་བའམ། མུ་སྟེགས་ཅན་ནམ། མུ་སྟེགས་ཅན་དུ་སོང་བའམ། རྐུན་གནས་ཅན་ནམ། སྔོན་དུ་ཉམས་པའམ། སྔར་ཉེས་པ་བྱུང་བའམ། འགྲོ་བ་གཞན་དུ་གནས་པ་རྣམས་ཡིན་པར་བདག་ཉིད་ཀྱིས་ཁས་བླངས་ན་ཡང་སྐབས་ཕྱེ་བ་མ་ཕུལ་བ་ཡིན་
[257a.3]ཏེ། གཞན་ལ་སྐབས་ཕྱེ་བ་དབུལ་བར་བྱའོ། །དེ་སྟེ་ཟ་མ་ཡིན་པར་བདག་ཉིད་ཀྱིས་ཁས་བླངས་ན་ཡང་སྐབས་བྱེ་བ་མ་ཕྱེ་བ་ཞེས་བྱའོ། །དགེ་འདུན་གྱི་དབྱེན་བྱས་པ་དང་། མི་གནས་པ་དང་། སོ་སོར་གནས་པ་དང་། ཉེ་བར་ཕྱོགས་པ་དང་། བསླབ་པ་བྱིན་པ་རྣམས་ཡིན་
[257a.4]པར་བདག་ཉིད་ཀྱིས་ཁས་བླངས་ན་ཡང་སྐབས་ཕྱེ་བ་མ་ཕུལ་བ་ཞེས་བྱ་སྟེ། འདི་ནི་སྐབས་ཕྱེ་བ་འབུལ་བའི་རབ་ཏུ་ལྡན་པ་ཞེས་བྱའོ། །སྐབས་ཕྱེ་བ་ལེན་པའི་རབ་ཏུ་ལྡན་པ་གང་ཞེ་ན། དགེ་སློང་གང་དགེ་འདུན་གྱི་དྲུང་ནས་སྐབས་ཕྱེ་བ་ལེན་པ་ན་དེས་འདི་ལྟར་བླང་བར་བྱའོ། །
[257a.5]གཅིག་གིས་གཅིག་གིའམ། གཅིག་གིས་གཉིས་ཀྱིའམ། གཅིག་གིས་མང་པོའི་ཡང་རུང་སྟེ། ཇི་སྙེད་ཀྱི་མིང་སྨོས་ནུས་པ་དེ་སྙེད་ཀྱི་བླང་བར་བྱའོ། །སྐབས་ཕྱེ་བ་ལེན་པའི་དགེ་སློང་གིས་སྐབས་ཕྱེ་བ་བླངས་ནས་བརྒྱུག་པར་མི་བྱའོ། །མཆོང་བར་མི་བྱ། འཕར་བར་མི་བྱ། 
[257a.6]སའི་འོག་ནས་འགྲོ་བར་མི་བྱ། ནམ་མཁའ་ལས་འགྲོ་བར་མི་བྱ། མཚམས་ཀྱི་ཕྱི་རོལ་དུ་སྐབས་ཕྱེ་བ་བླང་བར་མི་བྱ། མཚམས་ཀྱི་ནང་ནས་ཤེས་བཞིན་པས་སྐབས་ཕྱེ་བ་བླང་བར་བྱའོ། །དེ་སྟེ་མཚམས་ཀྱི་ཕྱི་རོལ་ནས་ལེན་ན་ཉེས་བྱས་སུ་འགྱུར་རོ། །དེ་སྟེ་མཚམས་
[257a.7]ཀྱི་ནང་ནས་བླང་བ་ལས་འཚོ་བའི་བར་དུ་གཅོད་པའམ། ཚངས་པར་སྤྱོད་པའི་བར་དུ་གཅོད་པའམ། བར་དུ་གཅོད་པ་བརྒྱད་ལས་གང་ཡང་རུང་བའི་བར་དུ་གཅོད་པས་འཇིགས་པར་འགྱུར་བ་ཞིག་མངོན་སུམ་དུ་གནས་པར་གྱུར་ན་དེས་མཚམས་ཀྱི་ཕྱི་རོལ་ནས་འོངས་ཀྱང་ཉེས་པ་མེད་དེ། 
[257b]
[257b.1]འདི་ནི་སྐབས་ཕྱེ་བ་ལེན་པའི་རབ་ཏུ་ལྡན་པ་ཞེས་བྱའོ། །སྐབས་ཕྱེ་བ་བརྗོད་པའི་རབ་ཏུ་ལྡན་པ་གང་ཞེ་ན། སྐབས་ཕྱེ་བ་བརྗོད་པའི་དགེ་སློང་དགེ་འདུན་གྱི་ནང་དུ་མ་འོངས་པ་ལས་དུས་འདས་ན་སྐབས་ཕྱེ་བ་མ་བརྗོད་པ་ཞེས་བྱའོ། །ཁྱིམ་པ་ཡིན་པར་བདག་ཉིད་ཀྱིས་ཁས་
[257b.2]བླངས་ན་ཡང་སྐབས་ཕྱེ་བ་མ་བརྗོད་པ་ཞེས་བྱའོ། །དགེ་སྦྱོང་དང་། མ་ནིང་དང་། དགེ་སློང་མ་སུན་ཕྱུང་བ་དང་། ཕ་བསད་པ་དང་། མ་བསད་པ་དང་། དགྲ་བཅོམ་པ་བསད་པ་དང་། དགེ་འདུན་གྱི་དབྱེན་བྱས་པ་དང་། དེ་བཞིན་གཤེགས་པའི་སྐུ་ལ་ངན་སེམས་
[257b.3]ཀྱིས་ཁྲག་ཕྱུང་བ་དང་། མུ་སྟེགས་ཅན་དང་། མུ་སྟེགས་ཅན་དུ་སོང་བ་དང་། རྐུན་གནས་དང་། སྔོན་ཉམས་པའམ། སྔར་ཉེས་པ་བྱུང་བའམ། འགྲོ་བ་གཞན་དུ་གནས་པ་རྣམས་སུ་བདག་ཉིད་ཀྱིས་ཁས་བླངས་ན་ཡང་སྐབས་ཕྱེ་བ་མ་བརྗོད་པ་ཞེས་བྱའོ། །
[257b.4]དེ་སྟེ་ཟ་མ་ཡིན་པར་བདག་ཉིད་ཀྱིས་ཁས་བླངས་ན་ཡང་སྐབས་ཕྱེ་བ་མ་བརྗོད་པ་ཞེས་བྱའོ། །དགེ་འདུན་ལ་དབྱེན་བྱས་པ་དང་། མི་གནས་པ་དང་། སོ་སོར་གནས་པ་དང་། ཉེ་བར་ཕྱོགས་པ་དང་། བསླབ་པ་བྱིན་པར་བདག་ཉིད་ཀྱིས་ཁས་བླངས་ན་ཡང་སྐབས་ཕྱེ་བ་མ་
[257b.5]བརྗོད་པ་ཞེས་བྱའོ། །སྐབས་ཕྱེ་བར་བརྗོད་པའི་དགེ་སློང་གི་སྐབས་ཕྱེ་བ་བླངས་ནས་ཉལ་བར་མི་བྱ། སྙོམས་པར་འཇུག་པར་མི་བྱ་སྟེ། ཤེས་བཞིན་དུ་སྐབས་ཕྱེ་བར་བརྗོད་པར་བྱའོ། །དེ་ཡང་འདི་ལྟར་བརྗོད་དེ། གསོལ་བ་བྱས་པའི་འོག་ཏུ་སྟན་ལས་ལངས་ཏེ་བླ་གོས་ཕྲག་
[257b.6]པ་གཅིག་ཏུ་བྱས་ལ་སྐབས་འབྱེད་པའི་དགེ་སློང་གི་དྲུང་དུ་ཙོག་ཙོག་པོར་འདུག་ལ་ཐལ་མོ་རབ་ཏུ་སྦྱར་ཏེ་འདི་སྐད་སྨྲོས་ཤིག །དགོངས་ཤིག་ཚེ་དང་ལྡན་པ་དེང་དགེ་འདུན་གྱི་བཅོ་ལྔའི་སྐབས་འབྱེད་པ་སྟེ། དགེ་སློང་མིང་འདི་ཞེས་བགྱི་བའི་ཡང་དེང་བཅོ་ལྔའི་སྐབས་འབྱེད་པ་ལགས་
[257b.7]ན་དགེ་སློང་མིང་འདི་ཞེས་བགྱི་བ་དེ་ལ་མཐོང་བ་དང་། ཐོས་པ་དང་། དོགས་པའི་གནས་གསུམ་དུ་བཙུན་པ་དགེ་འདུན་ལ་སྐབས་འབྱེད་ཀྱིས། ཚེ་དང་ལྡན་པ་བདག་ལ་བརྩེ་བར་གྱིས་ཤིག །བརྩེ་བ་ཅན་བརྩེ་བའི་ཕྱིར་བདག་གི་ཉེས་པ་ཤེས་དང་། མཐོང་བ་རྣམས་ཚེ་དང་ལྡན་པས་བདག་ལ་སྨྲོས་
[258a]
[258a.1]ཤིག །ཚེ་དང་ལྡན་པས་བདག་ལ་རྗེས་སུ་སྟོན་ཅིག་དང་། ཆོས་བཞིན་དུ་སླར་བགྱིའོ་ཞེས་དེ་ལྟར་ལན་གཉིས་ལན་གསུམ་དུ་སྨྲ་བར་བྱ་སྟེ། དེས་ཀྱང་རིགས་སོ་ཞེས་སྨྲོས་ཤིག །གཉིས་པས་ནི་ལེགས་སོ་ཞེས་བྱའོ། །རྣམ་པ་བཞིས་ནི་སྐབས་ཕྱེ་བ་མ་བརྗོད་པ་ཞེས་བྱ་སྟེ། 
[258a.2]བཞི་གང་ཞེ་ན། ངོ་ཚ་མེད་པ་དང་། བག་མེད་པ་དང་། གཉིད་ཀྱིས་ལོག་པ་དང་། སྙོམས་པར་ཞུགས་པའོ། །དེ་ལས་གང་ངོ་ཚ་མེད་པ་དང་། བག་མེད་པ་དང་། རྣམ་པ་གཉིས་ལ་ནི་ཉེས་པ་དང་བཅས་པར་འགྱུར་རོ། །དེ་ལ་གང་གཉིད་ཀྱིས་ལོག་པ་དང་། སྙོམས་པར་ཞུགས་པ་
[258a.3]དང་རྣམ་པ་གཉིས་ལ་ནི་ཉེས་པ་མེད་པར་འགྱུར་ཏེ། འདི་ནི་སྐབས་དབྱེ་བ་བརྗོད་པའི་རབ་ཏུ་ལྡན་པ་ཞེས་བྱའོ། །གསོ་སྦྱིན་གྱི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་གསོ་སྦྱིན་རྗེས་སུ་གནང་བ་ནི་ཟླ་བ་ཕྱེད་ཕྱེད་ཅིང་དགེ་སློང་རྣམས་གཅིག་ཏུ་འདུས་ནས་
[258a.4]རང་གི་རྒྱུད་ལ་སོ་སོར་བལྟ་བར་བྱ་སྟེ། མཚན་མོའི་རྒྱུད་དང་ཉིན་པར་གྱི་རྒྱུད་དང་ཟླ་བ་གཅིག་གི་རྒྱུད་ལ་བདག་གིས་དེའི་བར་སྐབས་སུ་ལྟུང་བ་འགའ་ཞིག་བྱུང་ངམ་མ་བྱུང་། དེ་སྟེ་བྱུང་བར་གྱུར་ན་ཡིད་བརྟན་པའི་དགེ་སློང་ཞིག་རྙེད་ན་མཐོལ་བར་བྱའོ། །མ་རྙེད་ན་སེམས་ཀྱིས་བསྔོ་
[258a.5]བར་བྱའོ་སྙམ་པ་འདི་ནི་གསོ་སྦྱིན་གྱི་རབ་ཏུ་ལྡན་པ་ཞེས་བྱ་སྟེ། ཅིའི་ཕྱིར་གསོ་སྦྱིན་ཞེས་བྱ་ཞེ་ན། སྡིག་པ་མི་དགེ་བའི་ཆོས་དང་། ཉོན་མོངས་པ་དང་། རྣམ་པར་མ་བྱུང་བ་དང་། རང་བཞིན་གྱིས་མ་དག་པའི་རྣམས་ངེས་པར་སྤོང་བར་འགྱུར་ཞིང་དག་པའི་རང་བཞིན་ཉེ་བར་ཐོབ་
[258a.6]པར་འགྱུར་ཏེ། དེ་ལྟ་བུའི་ཕྱིར་གསོ་སྦྱིན་ཞེས་བྱའོ། །འདི་ནི་གསོ་སྦྱིན་གྱི་རབ་ཏུ་ལྡན་པ་ཞེས་བྱའོ། །གསོ་སྦྱིན་དབུལ་བའི་རབ་ཏུ་ལྡན་པ་གང་ཞེ་ན། དགེ་སློང་གང་ནད་པ་གསོ་སྦྱིན་གྱི་གནས་སུ་འགྲོ་མི་ནུས་པ་ནི་གསོ་སྦྱིན་དབུལ་བ་ཞེས་བྱའོ། །ནད་པ་མ་ཡིན་པར་མ་སོང་ན་
[258a.7]ཉེས་བྱས་སུ་འགྱུར་རོ། །གལ་ཏེ་དེའི་འཚོ་བའི་བར་དུ་གཅོད་པའམ། ཚངས་པར་སྤྱོད་པའི་བར་དུ་གཅོད་པའམ། བར་དུ་གཅོད་པ་བརྒྱད་ལས་གང་ཡང་རུང་བའི་བར་དུ་གཅོད་པས་འཇིགས་པར་འགྱུར་བ་ཞིག་མངོན་སུམ་དུ་གནས་པར་གྱུར་ན་དེས་ཀྱང་གསོ་སྦྱིན་དབུལ་བར་བྱའོ། །དབང་
[258b]
[258b.1]མེད་པ་ཞིག་ཏུ་ཟིན་པར་གྱུར་ཀྱང་གསོ་སྦྱིན་དབུལ་བར་བྱའོ། །དེ་ཡང་འདི་ལྟར་དབུལ་ཏེ། སྟན་ལས་ལངས་ནས་བླ་གོས་ཕྲག་པ་གཅིག་ཏུ་བྱས་ཏེ། དགེ་སློང་གི་མདུན་དུ་ཙོག་ཙོག་པོར་འདུག་ནས་ཐལ་མོ་རབ་ཏུ་སྦྱར་ཏེ་ཚིག་འདི་སྐད་ཅེས་བརྗོད་དོ། །དགོངས་ཤིག་ཚེ་དང་ལྡན་པ་དེང་དགེ་འདུན་གྱི་
[258b.2]བཅོ་ལྔའི་གསོ་སྦྱིན་ཏེ། བདག་དགེ་སློང་མིང་འདི་ཞེས་བགྱི་བའི་ཡང་བཅོ་ལྔའི་གསོ་སྦྱིན་ན། བདག་དགེ་སློང་མིང་འདི་ཞེས་བགྱི་བ་གསོ་སྦྱིན་ལ་དད་པ་དང་ཡོངས་སུ་དག་པ་དབུལ་ལོ། །དེ་བཞིན་ལན་གཉིས་ལན་གསུམ་དུ་བརྗོད་ཅིག །དེས་ཀྱང་རིགས་སོ་ཞེས་སྨྲོས་ཤིག །གཉིས་པས་
[258b.3]ནི་ལེགས་སོ་ཞེས་བྱའོ། །དེ་ལྟར་སྦྱིན་ནུས་ན་ནི་ལེགས། མི་ནུས་ན་འདུག་ལ་གསོ་སྦྱིན་ཕུལ་ཅིག །དེ་ཡང་ཕུལ་བ་ཞེས་བྱའོ། །འདུག་སྟེ་ཡང་མི་ནུས་ན་ཉལ་བས་ཀྱང་ཕུལ་བ་ཞེས་བྱའོ། །དེར་ཡང་མི་ནུས་ན་ཆུང་ངུ་ན་གསོ་སྦྱིན་འབུལ་ལོ་ཞེས་སྨྲས་ན་ཡང་ཕུལ་བ་ཡིན་ནོ། །བདག་
[258b.4]གི་ཕྱིར་རྗོད་ཅིག་ཅེས་ཟེར་ན་ཡང་གསོ་སྦྱིན་ཕུལ་བ་ཡིན་ནོ། །གང་གིས་མ་ཡིན་གྱི་ལུས་ཀྱིས་དམིགས་ན་ཡང་གསོ་སྦྱིན་ཕུལ་བ་ཡིན་ནོ། །ལུས་ཀྱིས་མ་ཡིན་ངག་གིས་བརྗོད་ན་ཡང་གསོ་སྦྱིན་ཕུལ་བ་ཡིན་ནོ། །ལུས་ཀྱིས་ཀྱང་མ་ཡིན་ངག་གིས་ཀྱང་མ་ཡིན་ན་དགེ་འདུན་ཐམས་ཅད་དེའི་དྲུང་
[258b.5]དུ་དེང་ཤིག །ཡང་ན་དེ་དགེ་འདུན་གྱི་ནང་དུ་ཁུག་ཤིག །དགེ་འདུན་ཡང་དེར་མ་དོང་ངམ་དེའང་དགེ་འདུན་གྱི་ནང་དུ་མ་བཀུག་པར་དགེ་འདུན་གྱིས་མ་འདུས་པར་ལས་བྱས་ན་འདས་པ་དང་བཅས་པར་འགྱུར་ཏེ། འདི་ནི་གསོ་སྦྱིན་དབུལ་བའི་རབ་ཏུ་ལྡན་པ་ཞེས་བྱ་སྟེ། 
[258b.6]གསོ་སྦྱིན་ལེན་པའི་གང་ཟག་གསོ་སྦྱིན་བླངས་ནས་དེ་ཉིད་དུ་དུས་འདས་ན་གསོ་སྦྱིན་མ་ཕུལ་བ་ཡིན་ཏེ། གཞན་ལ་དབུལ་བར་བྱའོ། །བདག་ཉིད་ཁྱིམ་པར་ཁས་བླངས་ན་གསོ་སྦྱིན་མ་ཕུལ་བ་ཡིན་ཏེ། གཞན་ལ་གསོ་སྦྱིན་དབུལ་བར་བྱའོ། །དགེ་སྦྱོང་ངམ། མ་ནིང་
[258b.7]ངམ། དགེ་སློང་མ་སུན་ཕྱུང་བའམ། ཕ་བསད་པའམ། མ་བསད་པའམ། དགྲ་བཅོམ་པ་བསད་པའམ། དགེ་འདུན་གྱི་དབྱེན་བྱས་པའམ། དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་ཕྱུང་བའམ། མུ་སྟེགས་ཅན་ནམ། མུ་སྟེགས་ཅན་དུ་
[259a]
[259a.1]སོང་བའམ། རྐུན་གནས་དང་། སྔོན་ཉམས་པའམ། སྔར་ཉེས་པ་བྱུང་བའམ། འགྲོ་བ་གཞན་དུ་གནས་པར་བདག་ཉིད་ཁས་བླངས་ན་གསོ་སྦྱིན་མ་ཕུལ་བ་ཡིན་ཏེ། གཞན་ལ་གསོ་སྦྱིན་དབུལ་བར་བྱའོ། །དེ་སྟེ་ཟ་མ་ཡིན་པར་བདག་ཉིད་ཀྱིས་ཁས་བླངས་ན་ཡང་
[259a.2]གསོ་སྦྱིན་མ་ཕུལ་བ་ཡིན་ཏེ། གཞན་ལ་དབུལ་བར་བྱའོ། །མི་གནས་པ་དང་། སོ་སོར་གནས་པ་དང་། བསླབ་པ་བྱིན་པ་བདག་ཉིད་ཀྱིས་ཁས་བླངས་ན་ཡང་གསོ་སྦྱིན་ཕུལ་བ་མ་ཡིན་ཏེ། གསོ་སྦྱིན་གཞན་ལ་ཕུལ་བར་བྱ་སྟེ། འདི་ནི་གསོ་སྦྱིན་དབུལ་བའི་རབ་ཏུ་
[259a.3]ལྡན་པ་ཞེས་བྱའོ། །གསོ་སྦྱིན་ལེན་པའི་རབ་ཏུ་ལྡན་པ་གང་ཞེ་ན། གསོ་སྦྱིན་ལེན་པའི་དགེ་སློང་གིས་གསོ་སྦྱིན་བླངས་ནས་བརྒྱུག་པར་མི་བྱ། མཆོང་བར་མི་བྱ། འཕར་བར་མི་བྱ། སའི་འོག་ནས་འགྲོ་བར་མི་བྱ། ནམ་མཁའ་ལས་འགྲོ་བར་མི་བྱ། མཚམས་ཀྱི་ཕྱི་རོལ་
[259a.4]དུ་གསོ་སྦྱིན་བླང་བར་མི་བྱ། མཚམས་ཀྱི་ནང་ནས་ཤེས་བཞིན་པས་གསོ་སྦྱིན་བླང་བར་བྱའོ། །དེ་སྟེ་མཚམས་ཀྱི་ཕྱི་རོལ་ནས་ལེན་ན་ཉེས་བྱས་སུ་འགྱུར་རོ། །དེ་སྟེ་དེས་མཚམས་ཀྱི་ནང་ནས་ལེན་པ་ལ་འཚོ་བའི་བར་དུ་གཅོད་པའམ། ཚངས་པར་སྤྱོད་པའི་བར་དུ་
[259a.5]གཅོད་པའམ། བར་དུ་གཅོད་པ་བརྒྱད་ལས་གང་ཡང་རུང་བའི་བར་དུ་གཅོད་པས་འཇིགས་པར་འགྱུར་བ་ཞིག་མངོན་སུམ་དུ་གནས་པར་གྱུར་ན་དེས་མཚམས་ཀྱི་ཕྱི་རོལ་ནས་ལེན་ཀྱང་ཉེས་པ་མེད་དེ། འདི་ནི་གསོ་སྦྱིན་ལེན་པའི་རབ་ཏུ་ལྡན་པ་ཞེས་བྱའོ། །གསོ་སྦྱིན་
[259a.6]བརྗོད་པའི་རབ་ཏུ་ལྡན་པ་གང་ཞེ་ན། གསོ་སྦྱིན་བརྗོད་པའི་དགེ་སློང་དེ་དགེ་འདུན་གྱི་ནང་དུ་མ་འོངས་པ་ལས་དུས་འདས་ཏེ་ཤི་ན་གསོ་སྦྱིན་མ་བརྗོད་པ་ཞེས་བྱའོ། །ཁྱིམ་པ་ཡིན་པར་བདག་ཉིད་ཀྱིས་ཁས་བླངས་ནའང་གསོ་སྦྱིན་མ་བརྗོད་པ་ཞེས་བྱའོ། །དགེ་སྦྱོང་
[259a.7]ངམ། མ་ནིང་ངམ། དགེ་སློང་མ་སུན་ཕྱུང་བའམ། ཞེས་བྱ་བ་ནས་འགྲོ་བ་གཞན་དུ་གནས་པ་ཞེས་བྱ་བའི་བར་དུ་སྔ་མ་བཞིན་ཏེ། བདག་ཉིད་ཀྱིས་ཁས་བླངས་ནའང་གསོ་སྦྱིན་མ་བརྗོད་པ་ཞེས་བྱའོ། །དེ་སྟེ་ཟ་མ་ཡིན་པར་བདག་ཉིད་ཀྱིས་ཁས་བླངས་ནའང་གསོ་
[259b]
[259b.1]སྦྱིན་མ་བརྗོད་པ་ཞེས་བྱའོ། །དགེ་འདུན་ལ་དབྱེན་བྱས་པ་དང་། མི་གནས་པ་དང་། སོ་སོར་གནས་པ་དང་། ཉེ་བར་ཕྱོགས་པ་དང་། བསླབ་པ་བྱིན་པར་བདག་ཉིད་ཀྱིས་ཁས་བླངས་ནའང་གསོ་སྦྱིན་མ་བརྗོད་པ་ཞེས་བྱ་སྟེ། འདི་ནི་གསོ་སྦྱིན་བརྗོད་པའི་རབ་ཏུ་ལྡན་པ་ཞེས་
[259b.2]བྱའོ། །དད་པའི་རབ་ཏུ་ལྡན་པ་གང་ཞེ་ན། དད་པ་ཞེས་བྱ་བ་ནི་དགེ་འདུན་གྱི་ཆོས་བཞིན་དུ་བྱ་བ་རྣམས་ལ་ལྟ་བ་དང་། བློ་གྲོས་དང་། འདོད་པ་དང་། བསམ་པས་དད་པ་དབུལ་བ་དང་། དགེ་འདུན་གྱི་ཆོས་བཞིན་དུ་བྱ་བ་རྣམས་ལ་རྗེས་སུ་ཡི་རང་བ་དང་། ཉེ་བར་
[259b.3]ཕྱོགས་པ་དང་། ཁས་བླངས་པ་དང་། ཁས་བླངས་ལེན་པར་བྱེད་པ་འདི་ནི་དད་པའི་རབ་ཏུ་ལྡན་པ་ཞེས་བྱའོ། །དད་པ་དབུལ་བའི་རབ་ཏུ་ལྡན་པ་གང་ཞེ་ན། དགེ་སློང་གང་ནད་པ་གསོ་སྦྱིན་གྱི་གནས་སུ་འགྲོ་མི་ནུས་པས་ནི་དད་པ་དབུལ་བར་བྱའོ། །དེ་སྟེ་མི་ན་བར་མ་
[259b.4]སོང་ན་ཉེས་བྱས་སུ་འགྱུར་རོ། །གལ་ཏེ་འཚོ་བའི་བར་དུ་གཅོད་པའམ། ཚངས་པར་སྤྱོད་པའི་བར་དུ་གཅོད་པའམ། བར་དུ་གཅོད་པ་བརྒྱད་ཀྱི་ནང་ནས་གང་ཡང་རུང་བའི་བར་དུ་གཅོད་པས་འཇིགས་པར་འགྱུར་བ་ཞིག་མངོན་དུ་གནས་པར་གྱུར་ན་དེས་ཀྱང་དད་པ་དབུལ་བར་བྱའོ། །
[259b.5]དབང་མེད་པས་ཟིན་པར་གྱུར་པ་ཡང་དད་པ་དབུལ་བར་བྱའོ། །དེ་ཡང་འདི་ལྟར་དབུལ་བར་བྱའོ། །སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་བྱས་ནས་དགེ་སློང་གི་མདུན་དུ་ཙོག་ཙོག་པོར་འདུག་སྟེ་ཐལ་མོ་རབ་ཏུ་སྦྱོར་ལ་འདི་སྐད་སྨྲོས་ཤིག །དགོངས་ཤིག་ཚེ་དང་ལྡན་པ། 
[259b.6]བདག་དགེ་སློང་མིང་འདི་ཞེས་བགྱི་བ་ཡང་དགེ་འདུན་གྱི་ཆོས་བཞིན་དུ་བྱ་བ་ལ་དད་པ་དབུལ་ལོ། །དགེ་འདུན་གྱི་ཆོས་བཞིན་དུ་བྱ་བ་རྣམས་ལ་རྗེས་སུ་ཡི་རང་ངོ་ཁས་ལེན་ནོ། །ཁས་བླང་བར་བགྱིའོ་ཞེས་དེ་ལྟར་ལན་གཉིས་ལན་གསུམ་དུ་སྨྲ་བར་བྱའོ། །དེས་ཀྱང་རིགས་སོ་ཞེས་
[259b.7]སྨྲོས་ཤིག །གཉིས་པས་ནི་ལེགས་སོ་ཞེས་བྱའོ། །དེ་སྟེ་དེ་ལྟར་དབུལ་ནུས་ན་ནི་ལེགས། མི་ནུས་ན་འདུག་སྟེ་དབུལ་བར་བྱའོ། །འདུག་སྟེ་ཡང་མི་ནུས་ན་ཉལ་ཏེ་དབུལ་བར་བྱའོ། །ཉལ་ཏེ་ཡང་མི་ནུས་ན་ཆུང་ངུ་ན་འདི་སྐད་དུ་དད་པ་དབུལ་ལོ་ཞེས་སྨྲས་ནའང་དད་པ་ཕུལ་བ་ཡིན་ནོ། །
[260a]
[260a.1]བདག་གི་ཕྱིར་ཡང་དད་པ་བརྗོད་ཅིག་ཅེས་ཟེར་ནའང་དད་པ་ཕུལ་བ་ཡིན་ནོ། །ངག་གིས་མ་ནུས་ཏེ་ལུས་ཀྱི་དམིགས་པས་བྱས་ནའང་དད་པ་ཕུལ་བ་ཡིན་ནོ། །ལུས་ཀྱིས་མ་ནུས་ཏེ་ཚིག་གིས་བརྡ་བྱས་ན་ཡང་དད་པ་ཕུལ་བ་ཡིན་ནོ། །ལུས་དང་ཚིག་གཉི་གས་བརྡ་
[260a.2]བྱས་ན་ཡང་དད་པ་བྱིན་པ་ཡིན་ནོ། །ལུས་ཀྱིས་ཀྱང་མི་ནུས་ཚིག་གིས་ཀྱང་མི་ནུས་ན་དེར་དགེ་འདུན་ཐམས་ཅད་དེང་ཤིག །ཡང་ན་དགེ་འདུན་ཐམས་ཅད་ཀྱིས་དེ་ཁུག་ཤིག །དགེ་འདུན་ཐམས་ཅད་ཀྱང་དེར་མ་དོང་ལ་དགེ་སློང་དེའང་དེར་མ་བཀུག་ན་མ་འདུས་པར་བྱས་
[260a.3]པ་སྟེ། དགེ་འདུན་ལས་བྱེད་པ་རྣམས་ཀྱང་འདས་པ་དང་བཅས་པར་འགྱུར་རོ། །དད་པ་ལེན་པའི་དགེ་སློང་གིས་དད་པ་བླངས་ནས་དེ་ཉིད་དུ་དུས་འདས་ཏེ་ཤི་ན་དད་པ་མ་ཕུལ་བ་ཞེས་བྱ་སྟེ། གཞན་ལ་དད་པ་དབུལ་བར་བྱ། ཁྱིམ་པ་ཡིན་པར་བདག་ཉིད་ཀྱིས་ཁས་བླངས་
[260a.4]ན་ཡང་དད་པ་མ་ཕུལ་བ་ཞེས་བྱ་སྟེ། གཞན་ལ་དད་པ་དབུལ་བར་བྱ། དགེ་སྦྱོང་ངམ། མ་ནིང་ངམ། དགེ་སློང་མ་སུན་ཕྱུང་བ་ཞེས་བྱ་བ་ནས། འགྲོ་བ་གཞན་དུ་གནས་པའི་བར་དུ་སྔ་མ་བཞིན་བདག་ཉིད་ཀྱིས་ཁས་བླངས་ནའང་དད་པ་མ་ཕུལ་བ་ཞེས་བྱ་སྟེ་གཞན་ལ་
[260a.5]དད་པ་དབུལ་བར་བྱའོ། །དེ་སྟེ་ཟ་མ་ཡིན་པར་བདག་ཉིད་ཀྱིས་ཁས་བླངས་ནའང་དད་པ་མ་ཕུལ་བ་ཞེས་བྱའོ། །དགེ་འདུན་ཕྱེ་བའམ། མི་གནས་པའམ། སོ་སོར་གནས་པའམ། ཉེ་བར་ཕྱོགས་པའམ། བསླབ་པ་བྱིན་པར་བདག་ཉིད་ཀྱིས་ཁས་བླངས་ན་ཡང་དད་པ་མ་ཕུལ་
[260a.6]བ་ཞེས་བྱ་སྟེ། འདི་ནི་དད་པ་དབུལ་བའི་རབ་ཏུ་ལྡན་པ་ཞེས་བྱའོ། །དད་པ་ལེན་པའི་རབ་ཏུ་ལྡན་པ་གང་ཞེ་ན། དགེ་སློང་གང་དགེ་སློང་གི་དྲུང་ནས་དད་པ་ལེན་པ་དེས་འདི་ལྟར་བྱ་སྟེ། གཅིག་གིས་གཅིག་གིའམ། གཅིག་གིས་གཉིས་ཀྱིའམ། གཅིག་གིས་མང་པོའིའམ། ཇི་སྙེད་ཀྱི་
[260a.7]མིང་སྨོས་ནུས་པ་དེ་སྙེད་ཀྱི་བླང་བར་བྱའོ། །དད་པ་ལེན་པའི་དགེ་སློང་གིས་དད་པ་བླངས་ནས་བརྒྱུག་པར་མི་བྱ། མགྱོགས་པར་འགྲོ་བར་མི་བྱ། མཆོང་བར་མི་བྱ། འཕར་བར་མི་བྱ། སའི་འོག་ནས་འགྲོ་བར་མི་བྱ། ནམ་མཁའ་ལས་འགྲོ་བར་མི་བྱ། མཚམས་ཀྱི་ཕྱི་རོལ་ནས་བླང་བར་མི་བྱ། 
[260b]
[260b.1]མཚམས་ཀྱི་ནང་ནས་ཤེས་བཞིན་པས་དད་པ་བླང་བར་བྱའོ། །དེ་སྟེ་མཚམས་ཀྱི་ཕྱི་རོལ་ནས་ལེན་ན་ཉེས་བྱས་སུ་འགྱུར་རོ། །དེ་སྟེ་མཚམས་ཀྱི་ནང་ནས་ལེན་དུ་འཚོ་བའི་བར་དུ་གཅོད་པའམ། ཚངས་པར་སྤྱོད་པའི་བར་དུ་གཅོད་པའམ། བར་དུ་གཅོད་པ་བརྒྱད་ལས་གང་ཡང་རུང་བའི་བར་དུ་
[260b.2]གཅོད་པས་འཇིགས་པར་འགྱུར་བ་ཞིག་མངོན་དུ་གནས་པར་གྱུར་ན། དེས་མཚམས་ཀྱི་ཕྱི་ནས་བླངས་ཀྱང་ཉེས་པ་མེད་དེ། འདི་ནི་དད་པ་ལེན་པའི་རབ་ཏུ་ལྡན་པ་ཞེས་བྱའོ། །དད་པ་བརྗོད་པའི་རབ་ཏུ་ལྡན་པ་གང་ཞེ་ན། དད་པ་བྱིན་པའི་དགེ་སློང་དགེ་འདུན་གྱི་ནང་དུ་མ་
[260b.3]འོངས་པ་ལས་དུས་འདས་ཏེ་ཤི་ན་དད་པ་མ་བརྗོད་པ་ཞེས་བྱའོ། །ཁྱིམ་པ་ཡིན་པར་བདག་ཉིད་ཀྱིས་ཁས་བླངས་ན་དད་པ་མ་བརྗོད་པ་ཞེས་བྱའོ། །དགེ་སྦྱོང་ངམ། མ་ནིང་ངམ། དགེ་སློང་མ་སུན་ཕྱུང་བ་ཞེས་བྱ་བ་ནས་འགྲོ་བ་གཞན་དུ་གནས་པའི་བར་དུ་སྔ་མ་བཞིན་དུ་སྟེ། བདག་
[260b.4]ཉིད་ཀྱིས་ཁས་བླངས་ནའང་དད་པ་མ་བརྗོད་པ་ཞེས་བྱའོ། །དེ་སྟེ་ཟ་མ་ཡིན་པར་བདག་ཉིད་ཀྱིས་ཁས་བླངས་ནའང་དད་པ་མ་བརྗོད་པ་ཞེས་བྱའོ། །དགེ་འདུན་ཕྱེ་བའམ། མི་གནས་པའམ། སོ་སོར་གནས་པའམ། ཉེ་བར་ཕྱོགས་པའམ། བསླབ་པ་བྱིན་པར་བདག་ཉིད་
[260b.5]ཀྱིས་ཁས་བླངས་ནའང་དད་པ་མ་བརྗོད་པ་ཞེས་བྱའོ། །དད་པ་བརྗོད་པའི་དགེ་སློང་གིས་དད་པ་བླངས་ནས་མི་ཉལ་བར་བྱ། སྙོམས་པར་འཇུག་པར་མི་བྱའོ། །ཤེས་བཞིན་པས་དད་པ་བརྗོད་པར་བྱ། དེ་ཡང་འདི་ལྟ་བུར་བརྗོད་པར་བྱའོ། །སྟན་ལས་ལངས་ནས་བླ་གོས་
[260b.6]ཕྲག་པ་གཅིག་ཏུ་བྱས་ནས་དགེ་སློང་གི་མདུན་དུ་ཙོག་ཙོག་པོར་འདུག་སྟེ་ཐལ་མོ་རབ་ཏུ་སྦྱར་ལ་འདི་སྐད་དུ་སྨྲ་བར་བྱ་སྟེ། དགོངས་ཤིག་ཚེ་དང་ལྡན་པ། བདག་དགེ་སློང་མིང་འདི་ཞེས་བགྱི་བ་དགེ་འདུན་གྱི་ཆོས་བཞིན་དུ་མཛད་པ་ལ་དད་པ་དབུལ་ལོ། །དགེ་འདུན་གྱི་
[260b.7]ཆོས་བཞིན་མཛད་པ་ལ་རྗེས་སུ་ཡི་རང་ངོ་། །རྗེས་སུ་མངོན་པར་འགྲོའོ་ཞེས་དེ་ལྟར་ལན་གཉིས་ལན་གསུམ་དུ་སྨྲ་བར་བྱའོ། །དེས་ཀྱང་རིགས་སོ་ཞེས་སྨྲོས་ཤིག །གཉིས་པས་ནི་ལེགས་སོ་ཞེས་བྱའོ། །རྣམ་པ་བཞིས་ན་དད་པ་མ་བརྗོད་པ་ཞེས་བྱའོ། །བཞི་གང་ཞེ་ན། 
[261a]
[261a.1]ངོ་ཚ་མེད་པ་དང་། བག་མེད་པ་དང་། གཉིད་ཀྱིས་ལོག་པ་དང་། སྙོམས་པར་ཞུགས་པའོ། །དེ་ལ་གང་ངོ་ཚ་མེད་པ་དང་། བག་མེད་པ་དང་ལྡན་པ་རྣམ་པ་འདི་གཉིས་ནི་ཉེས་པ་དང་བཅས་པར་འགྱུར་རོ། །གང་གཉིད་ཀྱིས་ལོག་པ་དང་། གང་
[261a.2]སྙོམས་པར་ཞུགས་པ་རྣམ་པ་འདི་གཉིས་ནི་ཉེས་པ་མེད་པར་འགྱུར་བ་སྟེ། འདི་ནི་དད་པ་བརྗོད་པའི་རབ་ཏུ་ལྡན་པའོ། །ཡོངས་སུ་དག་པའི་རབ་ཏུ་ལྡན་པ་གང་ཞེ་ན། འདི་ལྟར་བདག་ནི་ཉེས་པ་མེད་པ། འདི་ལྟར་བདག་ནི་དག་པ། འདི་ལྟར་བདག་ནི་ཉེས་པ་མ་བྱུང་མོད་ཀྱིས་
[261a.3]འོན་ཀྱང་ཟླ་བ་ཕྱེད་ཕྱེད་ཅིང་དགེ་སློང་གིས་སེམས་རྩེ་གཅིག་པས་བདག་གི་སེམས་ལ། བདག་གིས་ཇི་ལྟར་བླངས་པའི་ཚུལ་ཁྲིམས་ཀྱི་ཕུང་པོ་དང་ལྡན་པ་ལས་མ་གོད་དམ། མ་ཉམས་སམ། མ་རལ་ལམ། འདྲེས་པར་མ་བྱས་སམ། ཡོངས་སུ་དག་གམ། བདག་
[261a.4]ལ་ཉེས་པ་མ་བྱུང་ངམ། ཉེས་པ་མེད་པ་ཡིན་ནམ་བརྟག་པར་བྱ་སྟེ། འདི་ནི་ཡོངས་སུ་དག་པའི་རབ་ཏུ་ལྡན་པ་ཞེས་བྱའོ། །ཡོངས་སུ་དག་པ་དབུལ་བའི་རབ་ཏུ་ལྡན་པ་གང་ཞེ་ན། དགེ་སློང་གང་ནད་པ་གསོ་སྦྱིན་གནས་སུ་འགྲོ་མི་ནུས་པས་ནི་ཡོངས་སུ་དག་པ་དབུལ་བར་
[261a.5]བྱའོ། །དེ་སྟེ་མི་ན་བར་མ་སོང་ན་ཉེས་བྱས་སུ་འགྱུར་རོ། །ཇི་སྟེ་དེའི་འཚོ་བའི་བར་དུ་གཅོད་པའམ། ཚངས་པར་སྤྱོད་པའི་བར་དུ་གཅོད་པའམ། བར་དུ་གཅོད་པ་བརྒྱད་ལས་གང་ཡང་རུང་བའི་བར་དུ་གཅོད་པས་འཇིགས་པར་འགྱུར་བ་ཞིག་མངོན་དུ་གནས་པར་གྱུར་ན་དེས་ཀྱང་
[261a.6]ཡོངས་སུ་དག་པ་དབུལ་བར་བྱའོ། །དབང་མེད་པས་ཟིན་པར་གྱུར་པ་ཡང་ཡོངས་སུ་དག་པ་དབུལ་བར་བྱའོ། །དེ་ཡང་འདི་ལྟར་དབུལ་བར་བྱ་སྟེ། སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་བྱས་ཏེ་དགེ་སློང་གི་མདུན་དུ་ཙོག་ཙོག་པོར་འདུག་ལ་ཐལ་མོ་སྦྱར་ཏེ་འདི་སྐད་དུ་སྨྲོས་
[261a.7]ཤིག །དགོངས་ཤིག་ཚེ་དང་ལྡན་པ་དེང་དགེ་འདུན་གྱི་བཅོ་ལྔའི་གསོ་སྦྱིན་ཏེ། བདག་དགེ་སློང་མིང་འདི་ཞེས་བགྱི་བའི་ཡང་དེང་བཅོ་ལྔའི་གསོ་སྦྱིན་ཏེ། བདག་གི་བར་ཆད་ཀྱི་ཆོས་རྣམས་ཀྱང་ཡོངས་སུ་དག་ན། ཚེ་དང་ལྡན་པས་ཀྱང་བདག་ལ་ཡོངས་སུ་དག་པ་ཟུང་ཤིག་དང་། དགེ་
[261b]
[261b.1]སློང་མིང་འདི་ཞེས་བགྱི་བ་ཡང་གསོ་སྦྱིན་གྱི་ཕྱིར་ཡོངས་སུ་དག་པ་དབུལ་གྱིས། གང་གི་ཕྱིར་ཚེ་དང་ལྡན་པས་དད་པ་འབུལ་བའི་ཚེ་ལོང་ལ་ཡོངས་སུ་དག་པར་བརྗོད་ཅིག་བརྗོད་པས་ན་གོ་བར་འགྱུར་རོ་ཞེས་དེ་ལྟར་ལན་གཉིས་ལན་གསུམ་དུ་སྨྲོས་ཤིག །དེས་ཀྱང་རིགས་སོ་ཞེས་སྨྲོས་
[261b.2]ཤིག །གཉིས་པས་ནི་ལེགས་སོ་ཞེས་བྱའོ། །དེ་སྟེ་དེ་ལྟར་དབུལ་ནུས་ན་ནི་ལེགས། མི་ནུས་ན་འདུག་སྟེ་དབུལ་བར་བྱའོ། །འདུག་སྟེའང་མི་ནུས་ན་ཉལ་ཏེ་དབུལ་བར་བྱའོ། །ཉལ་ཏེའང་མི་ནུས་ན་ཆུང་ངུ་ན་འདི་སྐད་ཡོངས་སུ་དག་པ་སྦྱིན་ནོ་ཞེས་སྨྲས་ན་ཡོངས་སུ་དག་པ་
[261b.3]ཕུལ་བ་ཞེས་བྱའོ། །བདག་གིས་ཡོངས་སུ་དག་པ་རྗོད་ཅིག་ཅེས་ཟེར་ན་ཡང་ཡོངས་སུ་དག་པ་ཕུལ་བ་ཞེས་བྱའོ། །ཚིག་གིས་མི་ནུས་ཏེ་ལུས་ཀྱི་དམིགས་པས་ཕུལ་ན་ཡང་ཡོངས་སུ་དག་པ་དབུལ་བ་ཞེས་བྱའོ། །ལུས་ཀྱིས་མི་ནུས་ཏེ་ཚིག་གིས་བརྡ་བྱས་ན་ཡོངས་སུ་
[261b.4]དག་པ་ཕུལ་བ་ཞེས་བྱའོ། །ལུས་དང་ངག་གཉི་གས་བརྡ་བྱས་ན་ཡང་ཡོངས་སུ་དག་པ་ཕུལ་བ་ཞེས་བྱའོ། །ལུས་དང་ངག་གིས་བརྡ་བྱེད་མི་ནུས་ན་དགེ་འདུན་ཐམས་ཅད་དེར་དེང་ཤིག །ཡང་ན་དགེ་སློང་དེ་ཚུར་ཁུག་ཤིག །དགེ་འདུན་ཐམས་ཅད་ཀྱང་དེར་མ་དོང་ལ་དགེ་སློང་
[261b.5]ཡང་དེར་མ་བཀུག་ན་ལས་མ་འདུས་པར་བྱས་པ་སྟེ། དགེ་འདུན་རྣམས་ཀྱང་འདས་པ་དང་བཅས་པར་འགྱུར་རོ། །ཡོངས་སུ་དག་པ་ལེན་པའི་དགེ་སློང་གིས་ཡོངས་སུ་དག་པ་བླངས་པ་ལས་དེ་ཉིད་དུ་དུས་འདས་ཏེ་ཤི་ན་ཡོངས་སུ་དག་པ་མ་ཕུལ་བ་ཞེས་བྱ་སྟེ། གཞན་ལ་ཡོངས་སུ་
[261b.6]དག་པ་དབུལ་བར་བྱའོ། །ཁྱིམ་པ་ཡིན་པར་བདག་ཉིད་ཀྱིས་ཁས་བླངས་ནའང་ཡོངས་སུ་དག་པ་མ་ཕུལ་བ་ཞེས་བྱ་སྟེ། གཞན་ལ་ཡོངས་སུ་དག་པ་དབུལ་བར་བྱའོ། །དགེ་ཚུལ་ཕའམ། མ་ནིང་ངམ། དགེ་སློང་མ་སུན་ཕྱུང་བ་ཞེས་བྱ་བ་ནས། འགྲོ་བ་གཞན་དུ་གནས་
[261b.7]པའི་བར་སྔ་མ་བཞིན་ཏེ། བདག་ཉིད་ཀྱིས་ཁས་བླངས་ན་ཡང་ཡོངས་སུ་དག་པ་མ་ཕུལ་བ་ཞེས་བྱ་སྟེ། ཡོངས་སུ་དག་པ་གཞན་ལས་དབུལ་བར་བྱའོ། །དེ་སྟེ་མ་ནིང་ཡིན་པར་བདག་ཉིད་ཀྱིས་ཁས་བླངས་ན་ཡང་ཡོངས་སུ་དག་པ་མ་ཕུལ་བ་ཞེས་བྱའོ། །དགེ་འདུན་ཕྱེ་བའམ། 
[262a]
[262a.1]མི་གནས་པའམ། སོ་སོར་གནས་པའམ། ཉེ་བར་ཕྱོགས་པའམ། བསླབ་པ་བྱིན་པར་བདག་ཉིད་ཀྱིས་ཁས་བླངས་ན་ཡང་ཡོངས་སུ་དག་པ་མ་ཕུལ་བ་ཞེས་བྱ་སྟེ། འདི་ནི་ཡོངས་སུ་དག་པ་དབུལ་བའི་རབ་ཏུ་ལྡན་པ་ཞེས་བྱའོ། །ཡོངས་སུ་དག་པ་ལེན་
[262a.2]པའི་རབ་ཏུ་ལྡན་པ་གང་ཞེ་ན། དགེ་སློང་གང་དགེ་སློང་གི་དྲུང་ནས་ཡོངས་སུ་དག་པ་ལེན་ན་དེས་འདི་ལྟར་ལེན་པར་བྱ་སྟེ། གཅིག་གིས་གཅིག་གིའམ། གཅིག་གིས་གཉིས་ཀྱིའམ། གཅིག་གིས་མང་པོའི་རྣམས་ཀྱིའམ། ཇི་སྙེད་ཀྱི་མིང་སྨོས་ནུས་ན་དེ་སྙེད་ཀྱི་བླང་བར་བྱའོ། །
[262a.3]ཡོངས་སུ་དག་པ་ལེན་པའི་དགེ་སློང་གིས་ཡོངས་སུ་དག་པ་བླངས་ནས་བརྒྱུག་པར་མི་བྱ། མགྱོགས་སུ་འགྲོ་བར་མི་བྱ། མཆོང་བར་མི་བྱ། འཕར་བར་མི་བྱ། སའི་འོག་ནས་འགྲོ་བར་མི་བྱ། ནམ་མཁའ་ལས་འགྲོ་བར་མི་བྱ། མཚམས་ཀྱི་ཕྱི་རོལ་ནས་ཡོངས་སུ་
[262a.4]དག་པ་བླང་བར་མི་བྱ། གལ་ཏེ་མཚམས་ཀྱི་ཕྱི་རོལ་ནས་ལེན་ན་ཉེས་བྱས་སུ་འགྱུར་རོ། །དེ་སྟེ་མཚམས་ཀྱི་ནང་ནས་ལེན་དུ་འཚོ་བའི་བར་དུ་གཅོད་པའམ། ཚངས་པར་སྤྱོད་པའི་བར་དུ་གཅོད་པའམ། བར་དུ་གཅོད་པ་བརྒྱད་ལས་གང་ཡང་རུང་བའི་བར་དུ་གཅོད་པས་
[262a.5]འཇིགས་པ་ཞིག་མངོན་དུ་གནས་པར་གྱུར་ན་དེས་མཚམས་ཀྱི་ཕྱི་རོལ་ནས་བླངས་ཀྱང་ཉེས་པ་མེད་དོ། །འདི་ནི་ཡོངས་སུ་དག་པ་ལེན་པའི་རབ་ཏུ་ལྡན་པ་ཞེས་བྱའོ། །ཡོངས་སུ་དག་པ་བརྗོད་པའི་རབ་ཏུ་ལྡན་པ་གང་ཞེ་ན། ཡོངས་སུ་དག་པ་ལེན་པའི་དགེ་སློང་གིས་ཡོངས་
[262a.6]སུ་དག་པ་བླངས་ནས། དགེ་འདུན་གྱི་ནང་དུ་མ་འོངས་པ་ལས་དུས་འདས་ཏེ་ཤི་ན་ཡོངས་སུ་དག་པ་མ་བརྗོད་པ་ཞེས་བྱའོ། །ཁྱིམ་པ་ཡིན་པར་བདག་ཉིད་ཀྱིས་ཁས་བླངས་ནའང་ཡོངས་སུ་དག་པ་མ་བརྗོད་པ་ཞེས་བྱའོ། །དགེ་སྦྱོང་དང་། མ་ནིང་དང་། དགེ་སློང་མ་སུན་
[262a.7]བྱུང་བ་ཞེས་བྱ་བ་ནས། འགྲོ་བ་གཞན་དུ་གནས་པའི་བར་དུ་སྔ་མ་བཞིན་ཏེ། བདག་ཉིད་ཀྱིས་ཁས་བླངས་ནའང་ཡོངས་སུ་དག་པ་མ་བརྗོད་པ་ཞེས་བྱའོ། །དེ་སྟེ་ཟ་མ་ཡིན་པར་བདག་ཉིད་ཀྱིས་ཁས་བླངས་ནའང་ཡོངས་སུ་དག་པ་མ་བརྗོད་པ་ཞེས་བྱའོ། །དགེ་འདུན་ཕྱེ་བའམ། 
[262b]
[262b.1]མི་གནས་པའམ། སོ་སོར་གནས་པའམ། ཉེ་བར་ཕྱོགས་པའམ། བསླབ་པ་བྱིན་པར་བདག་ཉིད་ཀྱིས་ཁས་བླངས་ནའང་ཡོངས་སུ་དག་པ་མ་བརྗོད་པ་ཞེས་བྱའོ། །ཡོངས་སུ་དག་པ་བརྗོད་པའི་དགེ་སློང་དེས་ཡོངས་སུ་དག་པ་བླངས་ནས་ཉལ་བར་མི་བྱ། སྙོམས་
[262b.2]པར་འཇུག་པར་མི་བྱ་སྟེ། ཤེས་བཞིན་པས་ཡོངས་སུ་དག་པ་བརྗོད་པར་བྱ་སྟེ། དེའང་སྟན་ལས་ལངས་ནས་བླ་གོས་ཕྲག་པ་གཅིག་ཏུ་བྱོས་ལ་དགེ་སློང་གི་མདུན་དུ་ཙོག་ཙོག་པོར་འདུག་སྟེ་ཐལ་མོ་རབ་ཏུ་སྦྱོར་ལ་ཚིག་འདི་སྐད་སྨྲོས་ཤིག །དགོངས་ཤིག་ཚེ་དང་ལྡན་པ། 
[262b.3]དེང་དགེ་འདུན་གྱི་བཅོ་ལྔའི་གསོ་སྦྱིན་ཏེ། དགེ་སློང་མིང་འདི་ཞེས་བགྱི་བའི་ཡང་བཅོ་ལྔའི་གསོ་སྦྱིན་ཏེ། དགེ་སློང་མིང་འདི་ཞེས་བྱ་བའི་བར་ཆད་ཀྱི་ཆོས་རྣམས་ཀྱང་དག་གོ་ཞེས་བདག་ཉིད་མཆི་སྟེ། དེས་གསོ་སྦྱིན་ལ་ཡོངས་སུ་དག་པའང་དབུལ་ན་བདག་གིས་དེའི་
[262b.4]མིང་ནས་བརྗོད་པར་བྱའོ། །ཚུལ་ཤིང་ཡང་ལོང་ཤིག་ཅེས་དེ་ལྟར་ལན་གཉིས་ལན་གསུམ་དུ་སྨྲོས་ཤིག །དེས་ཀྱང་རིགས་སོ་ཞེས་སྨྲོས་ཤིག །གཉིས་པས་ནི་ལེགས་སོ་ཞེས་བྱའོ། །རྣམ་པ་བཞིས་ནི་ཡོངས་སུ་དག་པ་མ་བརྗོད་པ་ཞེས་བྱའོ། །བཞི་གང་ཞེ་ན། 
[262b.5]ངོ་ཚ་མེད་པ་དང་། བག་མེད་པ་དང་། གཉིད་ཀྱིས་ལོག་པ་དང་། སྙོམས་པར་ཞུགས་པའོ། །དེ་ལ་གང་ངོ་ཚ་མེད་པ་དང་། གང་བག་མེད་པ་དང་རྣམ་པ་འདི་གཉིས་ནི་ཉེས་པ་དང་བཅས་པར་འགྱུར་རོ། །གང་གཉིད་ཀྱིས་ལོག་པ་དང་། སྙོམས་པར་ཞུགས་པ་དང་། 
[262b.6]རྣམ་པ་འདི་གཉིས་ནི་ཉེས་པ་མེད་པར་འགྱུར་བ་སྟེ། འདི་ནི་ཡོངས་སུ་དག་པ་བརྗོད་པའི་རབ་ཏུ་ལྡན་པ་ཞེས་བྱའོ། །དད་པ་དང་ཡོངས་སུ་དག་པའི་རབ་ཏུ་ལྡན་པ་གང་ཞེ་ན། གང་དུ་གསོ་སྦྱིན་དང་དགེ་འདུན་གྱི་ལས་བྱེད་པ་ན་དེར་དད་པ་དང་ཡོངས་སུ་དག་པ་བསྲེས་ཏེ་དབུལ་
[262b.7]བར་བྱ་སྟེ། འདི་ནི་དད་པ་དང་ཡོངས་སུ་དག་པའི་རབ་ཏུ་ལྡན་པ་ཞེས་བྱའོ། །དད་པ་དང་ཡོངས་སུ་དག་པ་དབུལ་བའི་རབ་ཏུ་ལྡན་པ་གང་ཞེ་ན། དགེ་སློང་གང་ནད་པ་གསོ་སྦྱིན་གྱི་གནས་སུ་འགྲོ་མི་ནུས་པ་ནི་དད་པ་དང་ཡོངས་སུ་དག་པ་དབུལ་བར་བྱའོ། །དེ་སྟེ་མི་ན་བར་མ་སོང་
[263a]
[263a.1]ན་ཉེས་བྱས་སུ་འགྱུར་རོ། །དེ་སྟེ་དེའི་འཚོ་བའི་བར་དུ་གཅོད་པའམ། ཚངས་པར་སྤྱོད་པའི་བར་དུ་གཅོད་པའམ། བར་དུ་གཅོད་པ་བརྒྱད་ལས་གང་ཡང་རུང་བའི་བར་དུ་གཅོད་པས་འཇིགས་པར་འགྱུར་བ་ཞིག་མངོན་སུམ་དུ་གནས་པར་གྱུར་ན་དེས་ཀྱང་དད་པ་
[263a.2]དང་ཡོངས་སུ་དག་པ་དབུལ་བར་བྱའོ། །དབང་མེད་པས་ཟིན་པར་གྱུར་པ་ཡང་དད་པ་དང་ཡོངས་སུ་དག་པ་དབུལ་བར་བྱའོ། །དེ་ཡང་འདི་ལྟར་དབུལ་བར་བྱ་སྟེ། སྟན་ལས་ལངས་ནས་བླ་གོས་ཕྲག་པ་གཅིག་ཏུ་བྱས་ཏེ། ལྷམ་ཕུད་ལ་དགེ་སློང་གི་མདུན་དུ་ཙོག་ཙོག་པོར་འདུག་
[263a.3]སྟེ་ཐལ་མོ་རབ་ཏུ་སྦྱོར་ཏེ་ཚིག་འདི་སྐད་དུ་སྨྲོས་ཤིག །དགོངས་ཤིག་ཚེ་དང་ལྡན་པ། དེང་དགེ་འདུན་གྱི་བཅོ་ལྔའི་གསོ་སྦྱིན་ཏེ། བདག་དགེ་སློང་མིང་འདི་ཞེས་བགྱི་བའི་ཡང་བཅོ་ལྔའི་གསོ་སྦྱིན་ན། བར་ཆད་ཀྱི་ཆོས་རྣམས་ཀྱང་ཡོངས་སུ་དག་གིས་ཚེ་དང་ལྡན་པས་ཀྱང་བདག་ལ་
[263a.4]ཡོངས་སུ་དག་པར་ཟུང་ཤིག །བདག་དགེ་སློང་མིང་འདི་ཞེས་བགྱི་བ་དགེ་འདུན་གྱི་ཆོས་བཞིན་བྱ་བ་ལ་དད་པ་དང་། གསོ་སྦྱིན་དང་། ཡོངས་སུ་དག་པའང་དབུལ་གྱིས་བདག་གི་ཕྱིར་ཚེ་དང་ལྡན་པས་ཚུལ་ཤིང་ལོང་ལ་ཡོངས་སུ་དག་པ་རྗོད་ཅིག །བརྗོད་ན་དེ་བཞིན་ཤེས་སོ། །
[263a.5]དེ་ལྟར་ལན་གཉིས་ལན་གསུམ་དུ་སྨྲོས་ཤིག །དེས་ཀྱང་རིགས་སོ་ཞེས་སྨྲོས་ཤིག །གཉིས་པས་ནི་ལེགས་སོ་ཞེས་བྱའོ། །དེ་སྟེ་དེ་ལྟར་དབུལ་ནུས་ན་ནི་ལེགས། མི་ནུས་ན་འདུག་སྟེ་དབུལ་བར་བྱའོ། །འདུག་སྟེ་ཡང་མི་ནུས་ན་ཉལ་ཏེ་དབུལ་བར་བྱའོ། །ཉལ་ཏེའང་མི་ནུས་ན་ཆུང་ངུ་
[263a.6]ན་འདི་སྐད་ཀྱང་དད་པ་དང་ཡོངས་སུ་དག་པ་དབུལ་ལོ་ཞེས་སྨྲས་ན་ཡང་དད་པ་དང་ཡོངས་སུ་དག་པ་ཕུལ་བ་ཞེས་བྱའོ། །བདག་གི་དད་པ་དང་ཡོངས་སུ་དག་པ་རྗོད་ཅིག་ཅེས་སྨྲས་ནའང་དད་པ་དང་ཡོངས་སུ་དག་པ་བརྗོད་པ་ཞེས་བྱའོ། །ཚིག་གིས་མ་ཡིན་པར་ལུས་ཀྱི་དམིགས་པས་
[263a.7]བྱེད་ནའང་དད་པ་དང་ཡོངས་སུ་དག་པ་བརྗོད་པ་ཞེས་བྱའོ། །ལུས་ཀྱིས་མ་ཡིན་ཏེ་ངག་གིས་དམིགས་ན་ཡང་དད་པ་དང་ཡོངས་སུ་དག་པ་བརྗོད་པ་ཞེས་བྱའོ། །ལུས་དང་ཚིག་གཉི་གས་བརྡ་བྱེད་ནའང་དད་པ་དང་ཡོངས་སུ་དག་པ་བྱིན་པ་ཞེས་བྱའོ། །ལུས་དང་ཚིག་གཉི་གས་བརྡ་བྱེད་མི་
[263b]
[263b.1]ནུས་ན་དེར་དགེ་འདུན་ཐམས་ཅད་དེང་ཤིག །ཡང་ན་དགེ་སློང་དེ་དེར་ཁུག་ཤིག །དགེ་འདུན་ཐམས་ཅད་ཀྱང་དེར་མ་དོང་ལ། དགེ་སློང་དེ་ཡང་དེར་མ་བཀུག་ན་ལས་མ་འདུས་པར་བྱས་པ་སྟེ། དགེ་འདུན་ཐམས་ཅད་འདས་པ་དང་བཅས་པར་འགྱུར་རོ། །དད་པ་དང་། 
[263b.2]ཡོངས་སུ་དག་པ་ལེན་པའི་དགེ་སློང་གིས་དད་པ་དང་ཡོངས་སུ་དག་པ་བླངས་ནས་དེ་ཉིད་དུ་དུས་འདས་ཏེ་ཤི་ན་དད་པ་དང་ཡོངས་སུ་དག་པ་མ་ཕུལ་བ་ཞེས་བྱ་སྟེ། དད་པ་དང་ཡོངས་སུ་དག་པ་གཞན་ལ་དབུལ་བར་བྱའོ། །ཁྱིམ་པ་ཡིན་པར་བདག་ཉིད་ཀྱིས་ཁས་བླངས་ནའང་
[263b.3]དད་པ་དང་ཡོངས་སུ་དག་པ་མ་ཕུལ་བ་ཞེས་བྱ་སྟེ། གཞན་ལ་དད་པ་དང་ཡོངས་སུ་དག་པ་དབུལ་བར་བྱའོ། །དགེ་ཚུལ་ཕའམ། མ་ནིང་ངམ། དགེ་སློང་མ་སུན་ཕྱུང་བ་ཞེས་བྱ་བ་ནས། འགྲོ་བ་གཞན་དུ་གནས་པ་ཞེས་བྱ་བའི་བར་དུ་སྔ་མ་བཞིན་ཏེ། བདག་ཉིད་ཀྱིས་
[263b.4]ཁས་བླངས་ནའང་དད་པ་དང་ཡོངས་སུ་དག་པ་མ་ཕུལ་བ་ཞེས་བྱ་སྟེ། གཞན་ལ་དད་པ་དང་ཡོངས་སུ་དག་པ་དབུལ་བར་བྱའོ། །དེ་སྟེ་ཟ་མ་ཡིན་པར་བདག་ཉིད་ཀྱིས་ཁས་བླངས་ནའང་དད་པ་དང་ཡོངས་སུ་དག་པ་མ་ཕུལ་བ་ཞེས་བྱའོ། །དགེ་འདུན་ཕྱེ་བ་དང་། མི་གནས་པ་
[263b.5]དང་། སོ་སོར་གནས་པ་དང་། ཉེ་བར་ཕྱོགས་པ་དང་། བསླབ་པ་བྱིན་པར་བདག་ཉིད་ཀྱིས་ཁས་བླངས་ནའང་དད་པ་དང་ཡོངས་སུ་དག་པ་ཕུལ་བ་མ་ཡིན་པ་ཞེས་བྱ་སྟེ། འདི་ནི་དད་པ་དང་ཡོངས་སུ་དག་པ་དབུལ་བའི་རབ་ཏུ་ལྡན་པ་ཞེས་བྱའོ། །དད་པ་དང་ཡོངས་སུ་དག་
[263b.6]པ་ལེན་པའི་རབ་ཏུ་ལྡན་པ་གང་ཞེ་ན། དགེ་སློང་གང་དགེ་སློང་གི་དྲུང་ནས་ཡོངས་སུ་དག་པ་དང་དད་པ་ལེན་པ་དེས་འདི་ལྟར་བླང་བར་བྱའོ། །གཅིག་གིས་གཅིག་གིའམ། གཅིག་གིས་གཉིས་ཀྱིའམ། གཅིག་གིས་མང་པོའམ། ཇི་སྙེད་ཀྱི་མིང་སྨོས་ནུས་པ་དེ་སྙེད་ཀྱི་བླང་བར་བྱ། 
[263b.7]དད་པ་དང་ཡོངས་སུ་དག་པ་ལེན་པའི་དགེ་སློང་གིས་དད་པ་དང་ཡོངས་སུ་དག་པ་བླངས་ནས་བརྒྱུག་པར་མི་བྱ། མགྱོགས་པར་འགྲོ་བར་མི་བྱ། འཕར་བར་མི་བྱ། མཆོང་བར་མི་བྱ། སའི་འོག་ནས་འགྲོ་བར་མི་བྱ། ནམ་མཁའ་ལས་འགྲོ་བར་མི་བྱ། མཚམས་ཀྱི་ཕྱི་རོལ་
[264a]
[264a.1]ནས་ཡོངས་སུ་དག་པ་དང་དད་པ་བླང་བར་མི་བྱ། མཚམས་ཀྱི་ནང་ནས་ཤེས་བཞིན་པས་དད་པ་དང་ཡོངས་སུ་དག་པ་བླང་བར་བྱ། དེ་སྟེ་མཚམས་ཀྱི་ཕྱི་རོལ་ནས་དད་པ་དང་ཡོངས་སུ་དག་པ་བླངས་ན་ཉེས་བྱས་སུ་འགྱུར་རོ། །དེ་སྟེ་མཚམས་ཀྱི་ནང་ནས་ལེན་དུ་འཚོ་
[264a.2]བའི་བར་དུ་གཅོད་པའམ། ཚངས་པར་སྤྱོད་པའི་བར་དུ་གཅོད་པའམ། བར་དུ་གཅོད་པ་བརྒྱད་ཀྱི་ནང་ནས་གང་ཡང་རུང་བའི་བར་དུ་གཅོད་པས་འཇིགས་པར་འགྱུར་བ་ཞིག་མངོན་སུམ་དུ་གནས་ན་དེ་མཚམས་ཀྱི་ཕྱི་རོལ་ནས་བླངས་ཀྱང་ཉེས་པ་མེད་དོ། །འདི་ནི་ཡོངས་སུ་དག་པ་དང་
[264a.3]དད་པ་ལེན་པའི་རབ་ཏུ་ལྡན་པ་ཞེས་བྱའོ། །དད་པ་དང་ཡོངས་སུ་དག་པ་བརྗོད་པའི་རབ་ཏུ་ལྡན་པ་གང་ཞེ་ན། ཡོངས་སུ་དག་པ་དང་དད་པ་བརྗོད་པའི་དགེ་སློང་གིས་དགེ་འདུན་གྱི་ནང་དུ་མ་འོངས་ནས་དུས་འདས་ཏེ་ཤི་ན་ཡོངས་སུ་དག་པ་དང་དད་པ་མ་བརྗོད་པ་ཞེས་བྱའོ། །ཁྱིམ་
[264a.4]པ་ཡིན་པར་བདག་ཉིད་ཀྱིས་ཤེས་པར་ཁས་བླངས་ནའང་ཡོངས་སུ་དག་པ་དང་དད་པ་མ་བརྗོད་པ་ཞེས་བྱའོ། །དགེ་སྦྱོང་མའམ། མ་ནིང་ངམ། དགེ་སློང་མ་སུན་ཕྱུང་བ་ཞེས་བྱ་བ་ནས་འགྲོ་བ་གཞན་དུ་གནས་པའོ་ཞེས་བྱ་བའི་བར་དུ་སྔ་མ་བཞིན་ཏེ། བདག་ཉིད་ཀྱིས་ཁས་བླངས་ནའང་
[264a.5]ཡོངས་སུ་དག་པ་དང་དད་པ་མ་བརྗོད་པ་ཞེས་བྱའོ། །དེ་སྟེ་མ་ནིང་དུ་བདག་ཉིད་ཀྱིས་ཁས་བླངས་ནའང་ཡོངས་སུ་དག་པ་དང་དད་པ་མ་བརྗོད་པ་ཞེས་བྱའོ། །དགེ་འདུན་ཕྱེ་བའམ། མི་གནས་པའམ། སོ་སོར་གནས་པའམ། ཉེ་བར་ཕྱོགས་པའམ། བསླབ་པ་བྱིན་པར་བདག་
[264a.6]ཉིད་ཀྱིས་ཁས་བླངས་ནའང་ཡོངས་སུ་དག་པ་དང་དད་པ་མ་བརྗོད་པ་ཞེས་བྱའོ། །ཡོངས་སུ་དག་པ་དང་དད་པ་བརྗོད་པའི་དགེ་སློང་གིས་ཡོངས་སུ་དག་པ་དང་དད་པ་བླངས་ནས་ཉལ་བར་མི་བྱ། སྙོམས་པར་ཞུགས་པར་མི་བྱ། ཤེས་བཞིན་པས་ཡོངས་སུ་དག་པ་དང་དད་
[264a.7]པ་བརྗོད་པར་བྱའོ། །དེ་ཡང་འདི་ལྟ་བུར་བརྗོད་པར་བྱ་སྟེ། སྟན་ལས་ལངས་ནས་བླ་གོས་ཕྲག་པ་གཅིག་ཏུ་བྱས་ནས་དགེ་སློང་གི་མདུན་དུ་ཙོག་ཙོག་པོར་འདུག་ནས་ཐལ་མོ་རབ་ཏུ་སྦྱོར་ལ་འདི་སྐད་དུ་སྨྲོས་ཤིག །དགོངས་ཤིག་ཚེ་དང་ལྡན་པ། དེང་དགེ་འདུན་གྱི་བཅོ་ལྔའི་
[264b]
[264b.1]གསོ་སྦྱིན་ཏེ་དགེ་སློང་མིང་འདི་ཞེས་བྱ་བའི་ཡང་བཅོ་ལྔའི་གསོ་སྦྱིན་ཏེ། བདག་དགེ་སློང་མིང་འདི་ཞེས་བྱ་བས་ཡོངས་སུ་དག་པར་བདག་ཉིད་སྨྲ་སྟེ། བར་ཆད་ཀྱི་ཆོས་རྣམས་ཀྱང་མེད་དེ། དགེ་འདུན་གྱི་ཆོས་བཞིན་གྱི་བྱ་བ་ལ་དད་པ་དང་། གསོ་སྦྱིན་དང་། ཡོངས་སུ་དག་པ་
[264b.2]འབུལ་ལོ་ཞེས་དེ་ལྟར་ལན་གཉིས་ལན་གསུམ་སྨྲོས་ཤིག །དེས་ཀྱང་རིགས་སོ་ཞེས་སྨྲོས་ཤིག །གཉིས་པས་ནི་ལེགས་སོ་ཞེས་བྱའོ། །རྣམ་པ་བཞིས་ན་ཡོངས་སུ་དག་པ་དང་དད་པ་མ་བརྗོད་པ་ཞེས་བྱའོ། །བཞི་གང་ཞེ་ན། ངོ་ཚ་མེད་པ་དང་། བག་མེད་པ་དང་། 
[264b.3]གཉིད་ཀྱིས་ལོག་པ་དང་། སྙོམས་པར་ཞུགས་པའོ། །དེ་ལ་ངོ་ཚ་མེད་པ་དང་། བག་མེད་པ་དང་རྣམ་པ་འདི་གཉིས་ནི་ཉེས་པ་དང་བཅས་པར་འགྱུར་བའོ། །གཉིད་ཀྱིས་ལོག་པ་དང་། སྙོམས་པར་ཞུགས་པ་དང་རྣམ་པ་འདི་གཉིས་ནི་ཉེས་པ་མེད་པར་འགྱུར་བའོ། །འདི་ནི་
[264b.4]ཡོངས་སུ་དག་པ་དང་དད་པ་བརྗོད་པའི་རབ་ཏུ་ལྡན་པ་ཞེས་བྱའོ། །མཆོད་རྟེན་གྱི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་གསུངས་པའི་དབུ་སྐྲའི་མཆོད་རྟེན་དང་། སེན་མོའི་མཆོད་རྟེན་ཏེ། ཇི་ལྟར་འདུལ་བ་ལས་མགོན་མེད་པ་ལ་ཟས་སྦྱིན་པའི་ཁྱིམ་བདག་གིས་
[264b.5]མཆོད་རྟེན་གྱི་རབ་ཏུ་ལྡན་པ་བཞིན་དུ་རྒྱ་ཆེར་བརྗོད་པར་བྱ་སྟེ། དེ་ཡང་སེམས་ཅན་ལ་ཕན་པའི་ཕྱིར་བཅོམ་ལྡན་འདས་ཀྱིས་དབུ་སྐྲའི་མཆོད་རྟེན་དང་། སེན་མོའི་མཆོད་རྟེན་དུ་གསུངས་པའོ། །དེ་ལ་སངས་རྒྱས་བཅོམ་ལྡན་འདས་ཀྱི་མཆོད་རྟེན་ནི་ཐམས་ཅད་དུ་རྫོགས་པར་བྱའོ། །
[264b.6]རང་སངས་རྒྱས་ཀྱི་ནི་བུམ་པ་སུལ་ཅན་མེད་པར་བྱའོ། །དགྲ་བཅོམ་པའི་ནི་ཕང་ལོ་བཞི་པའོ། །ཕྱིར་མི་འོང་བའི་ནི་ཕང་ལོ་གསུམ་པའོ། །ལན་གཅིག་ཕྱིར་འོང་བའི་ནི་ཕང་ལོ་གཉིས་པའོ། །རྒྱུན་དུ་ཞུགས་པའི་ནི་ཕང་ལོ་གཅིག་པའོ། །སོ་སོའི་སྐྱེ་བོ་དགེ་བ་ཅན་དག་གི་ནི་
[264b.7]མགོ་ཡུ་བོར་བྱའོ། །མཆོད་རྟེན་གྱི་ཕྱི་རོལ་གྱི་དག་རའི་ཕྱིར་མགོན་མེད་པ་ལ་ཟས་སྦྱིན་པའི་ཁྱིམ་བདག་རབ་ཏུ་དད་པ་མངོན་པར་དད་པ་ཅན་དེ་བཅོམ་ལྡན་འདས་གང་ན་བ་དེར་སོང་ནས་དྲུང་དུ་ཕྱིན་པ་དང་། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ཏེ་ཕྱོགས་གཅིག་ཏུ་འདུག་གོ། །
[265a]
[265a.1]ཕྱོགས་གཅིག་ཏུ་འདུག་ནས་བཅོམ་ལྡན་འདས་ལ་ཁྱིམ་བདག་མགོན་མེད་ཟས་སྦྱིན་པས་གང་གི་ཚེ་ན་བཅོམ་ལྡན་འདས་ལྗོངས་རྒྱུ་ཞིང་གཤེགས་པར་གྱུར་པ་དེའི་ཚེ་བཅོམ་ལྡན་འདས་ཀྱི་ཞལ་མི་མཐོང་བས་ཤིན་ཏུ་ཡོངས་སུ་གདུང་བར་འགྱུར་ན་བཅོམ་ལྡན་འདས་ཀྱི་
[265a.2]དབུ་སྐྲ་དང་། སེན་མོ་བདག་ལ་སྩལ་ན་བདག་གིས་མཆོད་དོ་ཞེས་གསོལ་པ་དང་། བཅོམ་ལྡན་འདས་ཀྱིས་དེ་ལ་ཁྱོད་ཀྱི་མཆོད་གནས་འདིའོ་ཞེས་བྱ་བ་ནས་དེ་ལ་དབུ་སྐྲ་དང་། སེན་མོ་བྱིན་པ་དང་། དེས་འདི་སྐད་ཅེས་སྨྲས་སོ། །གལ་ཏེ་བཅོམ་ལྡན་འདས་ཀྱིས་
[265a.3]བཀས་གནང་ན་དབུ་སྐྲ་དང་། སེན་མོ་ལས་མཆོད་རྟེན་བགྱིའོ། །བཅོམ་ལྡན་འདས་ཀྱིས་བཀའ་སྩལ་པ། ཁྱིམ་བདག་རྗེས་སུ་གནང་གིས་དབུ་སྐྲའི་མཆོད་རྟེན་དང་། སེན་མོའི་མཆོད་རྟེན་ཀྱང་བྱོས་ཤིག །འདི་ནི་མཆོད་རྟེན་གྱི་རབ་ཏུ་ལྡན་པ་ཞེས་བྱའོ། །མཆོད་
[265a.4]རྟེན་གྱི་དངོས་པོའི་རབ་ཏུ་ལྡན་པ་གང་ཞེ་ན། གང་མཆོད་རྟེན་གྱི་ཞིང་ངམ། ནགས་ཚལ་ལམ། གང་དུ་རུང་བའི་ཕྱོགས་སུ་ཐོག་མར་མཆོད་རྟེན་གཞག་པར་བྱས་ཏེ། མཆོད་རྟེན་དེའི་དངོས་པོའི་ཁོ་ར་ཁོར་ཡུག་ཏུ་མཆོད་རྟེན་གྱི་དངོས་པོར་གཞག་པར་བྱ་སྟེ། འདི་ནི་མཆོད་
[265a.5]རྟེན་གྱི་དངོས་པོའི་རབ་ཏུ་ལྡན་པ་ཞེས་བྱའོ། །མཆོད་རྟེན་གྱི་ཁྱམས་ཀྱི་ཕྲེང་གི་རབ་ཏུ་ལྡན་པ་གང་ཞེ་ན། མཆོད་རྟེན་གྱི་ཁྱམས་དང་ཀ་བ་ནི་བཅོམ་ལྡན་འདས་ཀྱིས་ཇི་ལྟར་འདུལ་བ་ལས་གསུངས་པ་བཞིན་དུ་རྒྱ་ཆེར་བརྗོད་པར་བྱ་སྟེ། འདི་ནི་མཆོད་རྟེན་གྱི་ཁྱམས་ཀྱི་ཕྲེང་གི་རབ་ཏུ་
[265a.6]ལྡན་པ་ཞེས་བྱའོ། །མཆོད་རྟེན་གྱི་མི་ཟད་པའི་རབ་ཏུ་ལྡན་པ་གང་ཞེ་ན། ཡངས་པའི་གྲོང་ཁྱེར་གྱི་ཚོང་པས་བཅོམ་ལྡན་འདས་ཀྱི་མཆོད་རྟེན་ཞིག་བྱས་ནས་མཆོད་རྟེན་གྱི་ཁྱམས་ཀྱང་བྱས་ཏེ། དགེ་སློང་རྣམས་ལ་མཆོད་རྟེན་གྱི་མི་ཟད་པ་ཕུལ་བ་དང་། དགེ་སློང་རྣམས་
[265a.7]ཐེ་ཚོམ་དུ་གྱུར་ནས་སོ་སོར་མ་བླངས་པ་དང་། དེ་ལྟ་བུར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། རྗེས་སུ་གནང་གིས་ཀུན་དགའ་ར་བ་ན་གནས་པའམ། དགེ་བསྙེན་གྱིས་མཆོད་རྟེན་མི་ཟད་པ་དེ་ལོང་ཤིག ། 
[265b]
[265b.1]མཆོད་རྟེན་ལ་རིམ་གྲོར་བྱ་བའི་ཕྱིར་སྤེལ་བར་བྱ་སྟེ། གང་དེའི་རྙེད་པ་སྐྱེས་ནས་དེས་མཆོད་རྟེན་ལ་མཆོད་པར་བྱ། གང་དེ་ལས་ཀྱང་ལྷག་ན་དེས་མཆོད་རྟེན་ལ་ཡོན་དུ་དབུལ་བར་བྱ་སྟེ། འདི་ནི་མཆོད་རྟེན་གྱི་མི་ཟད་པའི་རབ་ཏུ་ལྡན་པ་ཞེས་བྱའོ། །མཆོད་རྟེན་སླར་བཅོས་པའི་
[265b.2]རབ་ཏུ་ལྡན་པ་གང་ཞེ་ན། འཇིམ་པའི་གོང་བུའམ། རྡོ་ཐལ་གྱི་གོང་བུའམ། ས་མར་གྱི་གོང་བུས་མཆོད་རྟེན་སླར་བཅོས་པར་བྱ་སྟེ། འདི་ནི་མཆོད་རྟེན་སླར་བཅོས་པའི་རབ་ཏུ་ལྡན་པ་ཞེས་བྱའོ། །མཆོད་རྟེན་གྱི་རྒྱན་གྱི་རབ་ཏུ་ལྡན་པ་གང་ཞེ་ན། མཆོད་རྟེན་
[265b.3]བརྒྱན་པར་བྱ། གདུགས་དང་། རྒྱལ་མཚན་དང་། བ་དན་ལ་སོགས་པ་དཔྱང་བ་རྣམས་དང་། དྲིལ་བུ་དང་། འཁོར་ལོ་དང་། གཡུང་དྲུང་རིས་དང་། དཔལ་གྱི་གྲུ་གུ་རིས་དང་། དགའ་བ་ཅན་གྱིས་བསྐོར་བ་དང་། ཕྲེང་བ་དང་། སེ་མོ་དོ་དང་། མུ་ཏིག་གི་
[265b.4]ཕྲེང་བ་དང་། དར་དང་། སེང་དར་དང་། ཀོ་ཤོན་དང་། རས་བལ་དང་། སྲིན་བལ་དང་། གསེར་དང་། དངུལ་དང་། བཻ་ཌཱུརྱ་དང་། ཤེལ་དང་། དུང་དང་། མན་ཤེལ་དང་། བྱི་རུ་དང་། དངུལ་དང་། ས་ལེ་སྦྲམ་དང་། ཨསྨ་གར་བ་དང་། མུ་སར་གལྦ་དང་། 
[265b.5]མུ་ཏིག་དམར་པོ་དང་། གཡས་སུ་འཁྱིལ་བས་བསྐོར་པ་ཞེས་བྱ་བ་ལ་སོགས་ཏེ། གང་གཞན་ཡང་འཇིག་རྟེན་ན་རྒྱན་དུ་བྱ་བའི་རབ་ཏུ་སྦྱོར་བ་ཐམས་ཅད་ཀྱིས་མཆོད་རྟེན་ལ་བརྒྱན་པར་བྱ་སྟེ། འདི་ནི་མཆོད་རྟེན་གྱི་རྒྱན་གྱི་རབ་ཏུ་ལྡན་པ་ཞེས་བྱའོ། །མཆོད་རྟེན་ལ་
[265b.6]མཆོད་པའི་རབ་ཏུ་ལྡན་པ་གང་ཞེ་ན། མཆོད་རྟེན་ལ་མཆོད་པར་བྱ་བ་ནི་ཕྲེང་བ་དང་། དྲི་དང་། བྱུག་པ་དང་། བདུག་པ་དང་། མེ་ཏོག་དང་། གུར་གུམ་གྱི་ཆག་ཆག་དང་། ལྡོང་རོས་དང་། ཡུངས་མར་གྱི་བྱུག་པ་དང་། མེ་ཏོག་གི་ཕྲེང་བ་དང་། མེ་མར་གྱི་ཕྲེང་བ་དང་། 
[265b.7]དྲིའི་ཕྲེང་བ་དང་། ཨ་རུ་རའི་ཕྱེ་མ་དང་། ཨ་ག་རུའི་ཕྱེ་མ་དང་། ཙན་དན་གྱི་ཕྱེ་མ་དང་། ཀ་ལ་ནུ་ས་རི་དང་། གསེར་གྱི་མེ་ཏོག་དང་། དངུལ་གྱི་མེ་ཏོག་དང་། རིན་པོ་ཆེའི་མེ་ཏོག་དང་། རོལ་མོ་ལ་སོགས་པ་དང་། གང་ཡང་གཞན་ཡང་འཇིག་རྟེན་པའི་མཆོད་པའི་ཡོ་
[266a]
[266a.1]བྱད་དུ་སྦྱོར་བ་ཐམས་ཅད་ཀྱིས་ཀྱང་མཆོད་རྟེན་ལ་མཆོད་པར་བྱ། ཕྱི་ཕྱིར་ཞིང་ཕྱག་དར་བྱ། ཕྱག་འཚལ་བར་བྱའོ། །མཆོད་རྟེན་ལ་ཕྲེང་བའི་ཆུན་པོ་གདགས་པའམ། མཆོད་རྟེན་གྱི་ཕྱིར་རྣམ་པ་གཞན་དུ་བྱེད་ཅིང་འཇོག་པ་ནི་དགེ་སློང་གི་རུང་བ་སྟེ། འདི་ནི་མཆོད་
[266a.2]རྟེན་ལ་མཆོད་པའི་རབ་ཏུ་ལྡན་པ་ཞེས་བྱའོ། །ཟས་ཀྱི་རབ་ཏུ་ལྡན་པ་གང་ཞེ་ན། གཙུག་ལག་ཁང་གང་དུ་ཡང་རུང་སྟེ། དགེ་སློང་གནས་པ་ལ་དེར་ཟས་ཤིག་འཐོབ་པར་བྱེད་པ་འདི་ནི་ཟས་ཀྱི་རབ་ཏུ་ལྡན་པ་ཞེས་བྱའོ། །ཟས་དང་བཅས་པའི་རབ་ཏུ་ལྡན་པ་གང་ཞེ་ན། དགེ་སློང་
[266a.3]གང་བཟའ་བ་ཞིག་ཆོས་དང་བཅས་པར་རྙེད་ན་དེའི་རྐྱེན་གྱིས་ཕྱིར་འདུས་ཏེ་ཟ་བ་དང་། ཡང་ཡང་ཟ་བ་ཡོད་ན་ཡང་གནས་གཉི་གར་བག་ཡངས་སུ་ཟ་བ་སྟེ། འདི་ནི་ཟས་དང་བཅས་པའི་རབ་ཏུ་ལྡན་པ་ཞེས་བྱའོ། །ཐུག་པའི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་
[266a.4]སློང་རྣམས་ལ་ཐུག་པ་རྣམ་པ་བཅུ་གསུངས་པ་ནི་འདི་ལྟ་སྟེ། འོ་མའི་ཐུག་པ་དང་། ཞོའི་ཐུག་པ་དང་། དར་བའི་ཐུག་པ་དང་། ཤའི་ཐུག་པ་དང་། མར་གྱི་ཐུག་པ་དང་། འབྲུ་མར་གྱི་ཐུག་པ་དང་། ཏིལ་གྱི་ཐུག་པ་དང་། བལ་སྲན་གྱི་ཐུག་པ་དང་། སེའུའི་ཐུག་པ་དང་། 
[266a.5]ཆུའི་ཐུག་པ་དང་། ཐུག་པ་འདི་རྣམས་བཅུ་ནི་དགེ་སློང་རྣམས་ཀྱིས་ཤེས་བཞིན་དུ་སྒྲ་ཆུང་བ་དང་། ཧུབ་ཧུབ་མེད་པ་དང་། ན་བའི་འདུ་ཤེས་དང་། རྐྱེན་གྱི་འདུ་ཤེས་ཉེ་བར་བཞག་སྟེ་བཏུང་བར་བྱའོ། །གཞན་ཡང་ཐུག་པ་ལ་ཡོན་ཏན་རྣམ་པ་གཉིས་ཡོད་དེ། བཀྲེས་པ་གཞོམ་པ་
[266a.6]དང་། སྐོམ་པ་གཞོམ་པ་ཞེས་བྱའོ། །བཅའ་བའི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་བཅའ་བ་རྣམ་པ་དགུ་གསུངས་པ་ནི། འདི་ལྟ་སྟེ། རྩ་བའི་བཅའ་བ་དང་། སྡོང་བུའི་བཅའ་བ་དང་། ལོ་མའི་བཅའ་བ་དང་། མེ་ཏོག་གི་བཅའ་བ་དང་། 
[266a.7]འབྲས་བུའི་བཅའ་བ་དང་། ཁ་རའི་བཅའ་བ་དང་། ཏིལ་གྱི་བཅའ་བ་དང་། འབྲས་ཁུར་གྱི་བཅའ་བ་དང་། བུ་རམ་གྱི་བཅའ་བ་དང་། བཅའ་བ་འདི་རྣམས་དགུ་ནི་དགེ་སློང་རྣམས་ཀྱིས་ཤེས་བཞིན་པས་སྒྲ་ཆུང་ངུ་དང་། བལྕག་སྒྲ་མེད་པར་ན་བའི་འདུ་ཤེས་དང་། སྨན་གྱི་འདུ་ཤེས་དང་། 
[266b]
[266b.1]ཕྱིར་ཕན་པའི་འདུ་ཤེས་དང་། རྐྱེན་གྱི་འདུ་ཤེས་ཉེ་བར་བཞག་སྟེ་བཅའ་བར་བྱའོ། །འདི་ནི་བཅའ་བའི་རབ་ཏུ་ལྡན་པ་ཞེས་བྱའོ། །མྱང་བའི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་མྱང་བ་རྣམ་པ་ལྔ་རྣམས་གསུངས་པ་འདི་ལྟ་སྟེ། མར་དང་། འབྲུ་མར་
[266b.2]དང་། སྦྲང་རྩི་དང་། བུ་རམ་དང་། མར་སར་དང་། མྱང་བ་འདི་ལྔ་རྣམས་ནི་དགེ་སློང་རྣམས་ཀྱིས་ཤེས་བཞིན་དུ་སྒྲ་ཆུང་བ་དང་། བལྕག་སྒྲ་མེད་པས་ན་བའི་འདུ་ཤེས་དང་། སྨན་གྱི་འདུ་ཤེས་དང་། ཕྱིར་ཕན་པའི་འདུ་ཤེས་དང་། རྐྱེན་གྱི་འདུ་ཤེས་སུ་ཉེ་བར་བཞག་སྟེ་མྱང་བར་བྱའོ། །
[266b.3]འདི་ནི་མྱང་བའི་རབ་ཏུ་ལྡན་པ་ཞེས་བྱའོ། །བཟའ་བའི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་བཟའ་བ་རྣམ་པ་ལྔ་གསུངས་པ་འདི་ལྟ་སྟེ། འབྲས་ཆན་དང་། ནས་ཆན་དང་། འབྲས་ཕྱེ་དང་། ཤ་དང་། ཁུར་བ་དང་། བཟའ་བ་འདི་ལྔ་སྟེ། དགེ་
[266b.4]སློང་རྣམས་ཀྱིས་ཤེས་བཞིན་དུ་སྒྲ་ཆུང་བ་དང་། བལྕག་སྒྲ་མེད་པར་ན་བའི་འདུ་ཤེས་དང་། སྨན་གྱི་འདུ་ཤེས་དང་། རྐྱེན་གྱི་འདུ་ཤེས་དང་། ཕྱིར་ཕན་པའི་འདུ་ཤེས་ཉེ་བར་བཞག་སྟེ་བཟའ་བར་བྱའོ། །འདི་ནི་བཟའ་བའི་རབ་ཏུ་ལྡན་པ་ཞེས་བྱའོ། །ལྷུང་བཟེད་ཀྱི་རབ་ཏུ་ལྡན་
[266b.5]པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་ལྷུང་བཟེད་རྣམ་པ་གཉིས་གསུངས་ཏེ། ལྕགས་ལས་བྱས་པ་དང་། ཁམ་པ་ལས་བྱས་པའོ། །ལྷུང་བཟེད་རྣམ་པ་བརྒྱད་ནི་མི་གནང་བ་སྟེ། གསེར་དང་། དངུལ་དང་། བཻ་ཌཱུརྱ་ལས་བྱས་པ་དང་། ཤེལ་ལས་
[266b.6]བྱས་པ་དང་། ཤིང་ལས་བྱས་པ་དང་། རྡོ་ལས་བྱས་པ་དང་། མཆིང་བུ་ལས་བྱས་པ་དང་། ཁར་བ་ལས་བྱས་པ་སྟེ། འདི་ནི་ལྷུང་བཟེད་ཀྱི་རབ་ཏུ་ལྡན་པ་ཞེས་བྱའོ། །གོས་ཀྱི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་གོས་རྣམ་པ་བཅུ་གསུམ་
[266b.7]གསུངས་ཏེ། འདི་ལྟ་སྟེ། སྦྱར་མ་དང་། སྟོད་གཡོགས་དང་། མཐང་གོས་དང་། གདིང་བ་དང་། ཁྲུས་རས་དང་། གཡན་པ་གཡོགས་པ་དང་། སྟོད་ཆགས་དང་། སྟོད་ཆགས་ཀྱི་འཐེབ་དང་། སྨད་གཡོགས་དང་། སྨད་གཡོགས་ཀྱི་འཐེབ་དང་། ལུས་ཕྱི་བ་དང་། 
[267a]
[267a.1]སྐྲ་བཟེད་པ་དང་། དབྱར་གྱི་རས་ཆེན་དང་། ཡོ་བྱད་ཀྱི་གོས་བཅུ་གསུམ་སྟེ། ཆོས་གོས་བཅུ་གསུམ་པོ་འདི་རྣམས་དགེ་སློང་རྣམས་ཀྱིས་མཚོན་གྱིས་གཅད་ཅིང་ཁ་དོག་བསྒྱུར་ཏེ་རུང་བར་བྱ་མི་དགོས་པར་བྱིན་གྱིས་བརླབས་པའི་དབང་གིས་ཡོངས་སུ་སྤྱད་པར་
[267a.2]བྱའོ། །འདི་ནི་གོས་ཀྱི་རབ་ཏུ་ལྡན་པ་ཞེས་བྱའོ། །སྟེང་གཡོགས་ཀྱི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་མལ་སྟན་དགབ་པའི་ཕྱིར་སྟེང་གཡོགས་གཉིས་སུ་གསུངས་ཏེ། སྟུག་ན་ནི་ཆིག་རིམ། སྲབ་ན་ནི་སྦྱར་མའོ། །འདི་ནི་
[267a.3]སྟེང་གཡོགས་ཀྱི་རབ་ཏུ་ལྡན་པ་ཞེས་བྱའོ། །ཁབ་ཀྱི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་གོས་འཚེམ་པའི་ཕྱིར་ལྕགས་དང་། ཁར་བ་དང་། ཟངས་དང་། ར་གན་གྱི་ཁབ་གནང་སྟེ། འདི་ནི་ཁབ་ཀྱི་རབ་ཏུ་ལྡན་པ་ཞེས་བྱའོ། །ཁབ་རལ་
[267a.4]གྱི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་ཁབ་སྦ་བའི་ཕྱིར་ཁབ་རལ་གནང་སྟེ། འདི་ནི་ཁབ་རལ་གྱི་རབ་ཏུ་ལྡན་པ་ཞེས་བྱའོ།། །།འདུལ་བ་གཞུང་དམ་པ། བམ་པོ་ལྔ་བཅུ་པ། གནས་འཆའ་བའི་རབ་ཏུ་ལྡན་པ་གང་ཞེ་ན། སངས་
[267a.5]རྒྱས་བཅོམ་ལྡན་འདས་ཀྱིས་གློ་བུར་དུ་ལྷགས་པའི་དགེ་སློང་གིས་གནས་བཅའ་བའི་དོན་གྱི་ཕྱིར་དགེ་འདུན་གྱི་གཙུག་ལག་ཁང་དུ་འོངས་མ་ཐག་ཏུ་གནས་མ་བཅས་ཀྱི་བར་དུ་རྐང་པའི་རྡུལ་མ་ཕྱི་ཤིག །ཆུ་སྣོད་མ་ལེན་ཅིག་ཅེས་གསུངས་པ་དང་། དགེ་སློང་གཞན་ཞིག་གློ་བུར་དུ་
[267a.6]འོངས་པས་གནས་བཅའ་བའི་དོན་གྱི་ཕྱིར་གཙུག་ལག་ཁང་དུ་འོངས་ན་དེས་བཅོམ་ལྡན་འདས་ཀྱིས་དགེ་སློང་གློ་བུར་དུ་འོངས་པས་གནས་བཅའ་བའི་དོན་གྱི་ཕྱིར་དགེ་འདུན་གྱི་གཙུག་ལག་ཁང་དུ་འོངས་ན་གནས་མ་བཅས་ཀྱི་བར་དུ་རྐང་པའི་རྡུལ་མ་འཕྱི་ཤིག །ཆུ་སྣོད་ཀྱང་མ་ལེན་ཅིག་
[267a.7]ཅེས་བསླབ་པའི་གནས་བཅས་སོ་ཞེས་པ་ཐོས་ནས་དེས་གནས་བཅའ་བའི་ཕྱིར་ལུས་ངལ། ལུས་ཚེགས་ཆེ། ལུས་དུབ་བཞིན་དུ་ཕན་ཚུན་དུ་བརྒྱུགས་པ་ལས་བརྒྱལ་ཏེ་ས་ལ་འགྱེལ་ནས་དུས་འདས་སོ། །དེ་ལྟ་བུར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས་བཅོམ་
[267b]
[267b.1]ལྡན་འདས་ཀྱིས་བཀའ་སྩལ་པ། ལྷུང་བཟེད་དང་ཆོས་གོས་ཞོག་ལ་རྐང་པའི་རྡུལ་ཕྱིས་ཆུ་སྣོད་ལོང་ལ་གདོད་གནས་ཆོས་ཤིག །དགེ་སློང་དེ་དག་སུ་ལས་ཀྱང་རུང་གནས་བབ་བབ་ཏུ་བཅའ་བ་དང་། དགེ་བའི་ཆོས་ཡལ་བར་གྱུར་ནས་དེ་ལྟར་གྱུར་པ་དགེ་སློང་དག་གིས་བཅོམ་ལྡན་
[267b.2]འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། གནས་འཆའ་བའི་དགེ་སློང་གིས་གནས་འཆའ་བར་འདོད་ན་རིང་ཐབས་བབ་བབ་ཏུ་གནས་མ་འཆའ་བར་ཞག་གསུམ་གྱི་བར་དུ་བསམ་པ་ཤིན་ཏུ་སོམས། བརྟག་པ་ཤིན་ཏུ་རྟོགས། དཔྱད་པ་ཤིན་ཏུ་དཔྱད་ནས་
[267b.3]གདོད་གནས་བཅའ་བར་བྱའོ། །གང་ལས་གནས་འཆའ་བར་འདོད་པ་དགེ་སློང་དེའི་སྤྱོད་པ་ཅི་འདྲ་བ་དང་། འཁོར་ཅི་འདྲ་བ་དང་། དེའི་གཉིས་པོ་ཕྱི་བཞིན་འབྲང་བའི་གྲོགས་རྣམས་ཅི་འདྲ་བ་དང་། ལུང་བསྒོའམ་མི་བསྒོ་བ་དང་། རྗེས་སུ་སྟོན་ནམ་མི་སྟོན་པ་དྲིས་ཤིག ། 
[267b.4]བདག་དགེ་སློང་དེ་ལ་འཇིགས་པ་དང་རིམ་གྲོ་བཀུར་སྟི་བྱེད་པར་འགྱུར་རམ་མི་འགྱུར། དགེ་བའི་ཆོས་རྣམས་སྐྱེའམ། དེ་སྟེ་འགྲིབ་པར་འགྱུར་ཞེས་བསམ་པ་ཤིན་ཏུ་སོམས། བརྟག་པ་ཤིན་ཏུ་རྟོགས། དཔྱད་པ་ཤིན་ཏུ་དཔྱོད་ལ། གདོད་གནས་ཆོས་ཤིག །གནས་སྦྱིན་
[267b.5]པའི་དགེ་སློང་གིས་ཀྱང་གནས་སྦྱིན་པར་འདོད་ན། གང་ལའང་རུང་རིངས་པར་བབ་བབ་ཏུ་མ་སྦྱིན་པར་ཞག་གསུམ་གྱི་བར་དུ་ཤིན་ཏུ་སོམས། བརྟག་པ་ཤིན་ཏུ་རྟོགས། དཔྱད་པ་ཤིན་ཏུ་དཔྱོད་ལ་གདོད་གནས་བྱིན་ཅིག །གང་ལ་གནས་སྦྱིན་པར་འདོད་པའི་དགེ་སློང་དེའི་སྤྱོད་པ་ཅི་
[267b.6]འདྲ་བ་དང་། དེའི་སྤྱོད་ལམ་ཅི་འདྲ་བ་དང་། ཀུན་ཏུ་སྤྱོད་པ་ཅི་འདྲ་བ་དྲིས་ཤིག །དགེ་སློང་དེ་བདག་ལ་འཇིགས་པ་དང་། རིམ་གྲོ་བཀུར་སྟི་བྱེད་པ་དང་། དགེ་བའི་ཆོས་སྐྱེ་བར་འགྱུར་རམ། དེ་སྟེ་འགྲིབ་པར་འགྱུར། དགེ་སློང་དེ་བདག་ལ་འཇིགས་པར་འགྱུར་རམ་
[267b.7]མི་འགྱུར། མོས་ཤིང་བཀུར་སྟི་དང་དགེ་བའི་ཆོས་འཕེལ་ལམ་མི་འཕེལ་ཤིན་ཏུ་བསམས་པ་བསམས། བརྟག་པ་ཤིན་ཏུ་བརྟགས། དཔྱད་པ་ཤིན་ཏུ་དཔྱོད་ལ་དེ་སྟེ་སེམས་མགུ་བར་བྱེད་ན་གདོད་དེ་ལ་གནས་བྱིན་ཅིག །དེ་ནི་གནས་འཆའ་བའི་རབ་ཏུ་ལྡན་པ་ཞེས་བྱའོ། །
[268a]
[268a.1]གནས་འཆའ་བ་བླང་བའི་རབ་ཏུ་ལྡན་པ་གང་ཞེ་ན། གནས་འཆའ་བ་ལེན་པར་འདོད་པའི་དགེ་སློང་གིས་གནས་བཅའ་བ་བླང་བར་འདོད་ན་འདི་བཞིན་དུ་གནས་ལོང་ཤིག །སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་བྱོས། ལག་པ་གཉིས་ཀྱིས་རྐང་པ་
[268a.2]གཉིས་ལས་བཟུང་སྟེ་ལན་གཉིས་སུ་ཚིར་ལ་ཚིག་འདི་སྐད་དུ་སྨྲོས་ཤིག་དགོངས་ཤིག་བཙུན་པ། བདག་དགེ་སློང་མིང་འདི་ཞེས་བགྱི་བ་བཙུན་པ་ལས་གནས་འཆའ་བར་གསོལ་ན། བཙུན་པས་བདག་ལ་གནས་བཅའ་བ་སྩོལ་ཅིག །བདག་བཙུན་པ་ལ་གནས་འཆའ་ཞིང་
[268a.3]མཆིས་སོ་ཞེས་དེ་བཞིན་ལན་གཉིས་ལན་གསུམ་དུ་སྨྲོས་ཤིག །དེས་ཀྱང་རིགས་སོ་ཞེས་སྨྲོས་ཤིག །དེས་ཡང་སླར་ལེགས་སོ་ཞེས་སམ་ཤིན་ཏུ་ལེགས་སོ་ཞེས་བྱའོ། །སླར་ཡང་བག་ཡོད་པར་སྒྲུབས་ཤིག །ཅེས་པ་འདི་ནི་གནས་འཆའ་བ་བླང་བའི་རབ་ཏུ་ལྡན་པ་
[268a.4]ཞེས་བྱའོ། །གནས་འཆའ་བ་སྦྱིན་པའི་རབ་ཏུ་ལྡན་པ་གང་ཞེ་ན། དགེ་སློང་ལོ་བཅུ་མ་ལོན་པས་གནས་འཆའ་བ་མི་སྦྱིན་ནོ། །ལོ་བཅུ་ལོན་དུ་ཟིན་ཀྱང་མི་ཤེས་པ་གླེན་པ། མི་གསལ་བ། མི་མཁས་པར་གྲགས་ན་དེས་ཀྱང་གནས་འཆའ་བ་མ་སྦྱིན་ཅིག །ཆོས་ལྔ་དང་ལྡན་
[268a.5]པའི་དགེ་སློང་གིས་གནས་འཆའ་བ་སྦྱིན་པར་བྱ་སྟེ། ཉེས་པ་ཤེས་པ་དང་། ཉེས་པ་མེད་པ་ཤེས་པ་དང་། ལྕི་བ་ཤེས་པ་དང་། ཡང་བ་ཤེས་པ་དང་། སོ་སོར་ཐར་པའི་མདོ་དང་རྒྱས་པ་ཤེས་པར་གྱུར་པ་སྟེ། དེ་ནི་གནས་འཆའ་བ་སྦྱིན་པའི་རབ་ཏུ་ལྡན་པ་ཞེས་བྱའོ། །གནས་
[268a.6]བཅའ་བ་སོ་སོར་བཏང་བའི་རབ་ཏུ་ལྡན་པ་གང་ཞེ་ན། ཆོས་ལྔ་དང་ལྡན་ན་གནས་བཅའ་བ་བཏང་བར་གྱུར་ཏེ། ལྔ་གང་ཞེ་ན། དད་པ་མེད་པ་ཡིན། ལེ་ལོ་ཅན་དང་། བཀུར་སྟི་མེད་པ་དང་། ཚིག་ངན་དུ་སྨྲ་བ་དང་། སྡིག་པའི་གྲོགས་པོ་ཅན་ཡིན་ནོ། །གཞན་ཡང་རྒྱུ་ལྔ་དང་
[268a.7]རྐྱེན་ལྔས་ན་གནས་འཆའ་བ་བཏང་བར་འགྱུར་ཏེ། སྤྱོ་བ་དང་། སོང་བ་དང་། ཕྱོགས་ལས་གཞན་གྱི་ཕྱོགས་སུ་སོང་བ་དང་། མཁན་པོ་མཐོང་མ་ཐག་ཏུ་གནས་འཆའ་བ་བཏང་བར་འགྱུར་བ་དང་། གཉིས་ཀས་ཀྱང་བཏང་བ་དེ་ནི་གནས་འཆའ་བ་བཏང་བའི་རབ་ཏུ་ལྡན་པ་ཞེས་བྱའོ། །
[268b]
[268b.1]མཁན་པོའི་རབ་ཏུ་ལྡན་པ་གང་ཞེ་ན། དགེ་སློང་དེ་དག་མཁན་པོ་མེད་པར་རབ་ཏུ་བྱུང་ཞིང་བསྙེན་པར་རྫོགས་པར་བྱས་པས་ན་མ་དུལ་བར་གྱུར། ངན་པར་དུལ་བ་དང་། ཚུལ་དང་མི་ལྡན་པ། སྨད་གཡོགས་མི་སྡུག་པར་གྱོན། བླ་གོས་མི་སྡུག་པར་གྱོན། སྤྱོད་པ་ཉམས་ཤིང་
[268b.2]མི་སྡུག་པར་སྤྱོད་པ་ལ་ཞུགས་པ་དང་། ཆ་ལུགས་ངན། ཆ་ལུགས་མི་སྡུག་པ་ལ་ཞུགས་ནས་དེ་ལ་སུ་ཡང་ནད་གཡོག་མི་བྱེད་པར་གྱུར་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། མཁན་པོ་
[268b.3]ཡོད་པ་དང་། དེས་དེ་དག་འདུལ་བར་བྱེད། ལུང་བསྒོ་བར་བྱེད། རྗེས་སུ་ཡང་སྟོན་པར་བྱེད། འཆོས་པར་བྱེད་ན་ཡང་བསྙེན་བཀུར་དང་ནད་གཡོག་བྱེད་པར་འགྱུར་རོ་ཞེས་གསུངས་སོ། །བཅོམ་ལྡན་འདས་ཀྱིས་བསྙེན་བཀུར་བྱོས་ཤིག་ཅེས་གསུངས་པ་འདི་ནི་མཁན་པོའི་
[268b.4]རབ་ཏུ་ལྡན་པ་ཞེས་བྱའོ། །ལྷན་ཅིག་སྤྱོད་པའི་རབ་ཏུ་ལྡན་པ་གང་ཞེ་ན། དེ་དགེ་སློང་གི་རབ་ཏུ་ཕྱུང་བསྙེན་པར་རྫོགས་པར་བྱས་ན་མཁན་པོ་ལ་རིམ་གྲོ་མི་བྱེད་ནས་དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། 
[268b.5]ལྷན་ཅིག་སྤྱོད་པས་ནི་མཁན་པོ་ལ་རིམ་གྲོ་བྱོས་ཤིག །གཞར་བར་བྱོས་ཤིག །བལྟ་བར་བྱོས་ཤིག །མགུ་བར་བྱོས་ཤིག །རྗེས་བཞིན་དུ་འབྲང་བར་བྱོས་ཤིག །བསྙེན་བཀུར་བྱོས་ཤིག །བྱ་བ་ཐམས་ཅད་ཀྱང་མཁན་པོ་ལ་མ་དྲིས་ཀྱི་བར་དུ་མ་བྱེད་ཅིག །རྣམ་
[268b.6]པ་གསུམ་མ་གཏོགས་ཏེ། བཤང་གཅི་དང་། སོ་ཤིང་དོར་བ་དང་། མཚམས་ཀྱི་ནང་ནས་མཆོད་རྟེན་ལ་ཕྱག་འཚལ་བ་མ་གཏོགས་སོ། །ལྷན་ཅིག་སྤྱོད་པ་དང་ལྡན་པས་ཀྱང་བྱ་བ་ཐམས་ཅད་མཁན་པོ་ལ་དྲིས་ཤིང་བྱོས་ཤིག །བཤང་གཅི་དང་། སོ་ཤིང་དོར་བ་དང་། 
[268b.7]མཚམས་ཀྱི་ནང་དུ་མཆོད་རྟེན་ལ་ཕྱག་འཚལ་བ་མ་གཏོགས་སོ། །ལྷན་ཅིག་སྤྱོད་པ་དང་ལྡན་པ་དག་གིས་ཀྱང་ལྷན་ཅིག་སྤྱོད་པའི་མཁན་པོ་ལ་བཀུར་སྟི་བྱོས་ཤིག །བླ་མར་བྱོས་ཤིག །མཆོད་པར་བྱོས་ཤིག །མགུ་བར་བྱོས་ཤིག །དེའི་བྱ་བ་ཞིག་ཡོད་ན་ཡང་ལེ་ལོ་
[269a]
[269a.1]མི་བྱ་ཞིང་ཤེས་བཞིན་དུ་མྱུར་དུ་གྱིས་ཤིག །རིམ་གྲོ་དང་བཅས། འཛེམ་པ་དང་བཅས། འཇིགས་པ་དང་བཅས་པར་འགྱུར་བར་བྱོས་ཤིག །ངོ་ཚ་བ་དང་། སེམས་དམན་པ་དང་། བདག་གི་དགེ་བ་ཅིར་འགྱུར་སྙམ་པ་དང་། དེ་ལོག་པ་ཞིག་ལ་འཇུག་ན་
[269a.2]ཡང་མཁན་པོས་བཟློག་པར་གྱིས་ཤིག །མཁན་པོ་ལ་ཡང་དེས་བཟློག་པར་གྱིས་ཤིག །མཁན་པོ་ན་ན་དེས་ནད་གཡོག་གུས་པར་བྱ། བདག་གི་དོན་ཀྱང་མ་ཉམས་པར་བྱ་བ་དེ་ནི་ལྷན་ཅིག་སྤྱོད་པའི་རབ་ཏུ་ལྡན་པ་ཞེས་བྱའོ། །སློབ་དཔོན་གྱི་རབ་ཏུ་ལྡན་པ་གང་ཞེ་ན། དགེ་
[269a.3]སློང་དེ་དག་སློབ་དཔོན་མེད་པར་རབ་ཏུ་བྱུང་ཞིང་བསྙེན་པར་རྫོགས་པར་བྱས་པས་ན་མ་དུལ་བར་གྱུར། ངན་པར་དུལ་བ་དང་། ཚུལ་དང་མི་ལྡན། ཤམ་ཐབས་མི་སྡུག་པར་གྱོན། བླ་གོས་མི་རན་པར་གྱོན། སྤྱོད་པ་ཉམས་ཤིང་མི་སྡུག་པར་སྤྱོད་པ་ལ་ཞུགས་པ་དང་། ཆ་
[269a.4]ལུགས་མི་སྡུག །ཆ་ལུགས་ལོག་པ་ལ་ཞུགས་ནས། དེ་ལ་སུ་ཡང་ནད་གཡོག་མི་བྱེད་པར་གྱུར་པ་དང་། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། སློབ་དཔོན་ཡོད་ཀྱང་དེས་དེ་དག་དུལ་བར་བྱེད། ལུང་
[269a.5]བསྒོ་བར་བྱེད། རྗེས་སུ་ཡང་སྟོན་པར་བྱེད། འཆོས་པར་བྱེད། ན་ན་ཡང་བསྙེན་བཀུར་དང་ནད་གཡོག་བྱེད་པར་འགྱུར་རོ་ཞེས་གསུངས་སོ། །བཅོམ་ལྡན་འདས་ཀྱིས་བསྙེན་བཀུར་བྱོས་ཤིག་ཅེས་གསུངས་པ་འདི་ནི་སློབ་དཔོན་གྱི་རབ་ཏུ་ལྡན་པ་ཞེས་བྱའོ། །ཉེ་གནས་ཀྱི་
[269a.6]རབ་ཏུ་ལྡན་པ་གང་ཞེ་ན། དེ་དགེ་སློང་དག་གིས་རབ་ཏུ་ཕྱུང་བསྙེན་པར་རྫོགས་པར་བྱས་ན་སློབ་དཔོན་ལ་རིམ་གྲོ་མི་བྱེད་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཉེ་གནས་ཀྱིས་ནི་སློབ་དཔོན་
[269a.7]ལ་རིམ་གྲོ་བྱོས་ཤིག །གཞར་བར་བྱོས་ཤིག །བལྟ་བར་བྱོས་ཤིག །མགུ་བར་བྱོས་ཤིག །རྗེས་བཞིན་དུ་འབྲང་བར་བྱོས་ཤིག །བསྙེན་བཀུར་བྱོས་ཤིག །བྱ་བ་ཐམས་ཅད་ཀྱང་སློབ་དཔོན་ལ་མ་དྲིས་ཀྱི་བར་དུ་མ་བྱེད་ཅིག །རྣམ་པ་གསུམ་མ་གཏོགས་ཏེ། བཤང་
[269b]
[269b.1]གཅི་དང་། སོ་ཤིང་དོར་བ་དང་། མཚམས་ཀྱི་ནང་དུ་མཆོད་རྟེན་ལ་ཕྱག་འཚལ་བ་མ་གཏོགས་སོ། །ཉེ་གནས་དང་ལྡན་པས་ཀྱང་བྱ་བ་ཐམས་ཅད་སློབ་དཔོན་ལ་དྲིས་ཤིང་བྱོས་ཤིག །བཤང་གཅི་དང་། སོ་ཤིང་དོར་བ་དང་། མཚམས་ཀྱི་ནང་དུ་མཆོད་རྟེན་
[269b.2]ལ་ཕྱག་འཚལ་བ་མ་གཏོགས་སོ། །ཉེ་གནས་དང་ལྡན་པ་དག་གིས་ཀྱང་ཉེ་གནས་ཀྱིས་སློབ་དཔོན་ལ་བཀུར་སྟིར་བྱོས་ཤིག །བླ་མར་བྱོས་ཤིག །མཆོད་པར་བྱོས་ཤིག །མགུ་བར་བྱོས་ཤིག །དེའི་བྱ་བ་ཞིག་ཡོད་ན་ཡང་ལེ་ལོ་མི་བྱ་ཞིང་ཤེས་བཞིན་དུ་མྱུར་དུ་གྱིས་
[269b.3]ཤིག །རིམ་གྲོ་དང་བཅས། འཛེམ་པ་དང་བཅས། འཇིགས་པ་དང་བཅས་པར་བྱོས་ཤིག །ངོ་ཚ་བ་དང་། སེམས་དམན་པ་དང་། བདག་གི་དགེ་བ་ཅིར་འགྱུར་སྙམ་པ་དང་། དེ་ལོག་པ་ཞིག་ལ་འཇུག་པ་ན་ཡང་སློབ་དཔོན་གྱིས་བཟློག་པར་གྱིས་ཤིག །སློབ་
[269b.4]དཔོན་ལ་ཡང་དེས་བཟློག་པར་གྱིས་ཤིག །སློབ་དཔོན་ན་ན་དེས་ནད་གཡོག་གུས་པར་བྱ། བདག་གི་དོན་ཀྱང་མ་ཉམས་པར་བྱ་བ་དེ་ནི་ཉེ་གནས་ཀྱི་རབ་ཏུ་ལྡན་པ་ཞེས་བྱའོ། །མཁན་པོ་དང་སློབ་དཔོན་དང་ལྷན་ཅིག་སྤྱོད་པ་དང་ཉེ་གནས་ཀྱི་རབ་ཏུ་ལྡན་པ་གང་ཞེ་ན། མཁན་པོ་དང་
[269b.5]སློབ་དཔོན་གྱིས་ལྷན་ཅིག་སྤྱོད་པ་དང་ཉེ་གནས་ལ་བུ་ལྟ་བུའི་འདུ་ཤེས་མངོན་དུ་ཞོག་ཤིག །ལྷན་ཅིག་སྤྱོད་པ་དང་ཉེ་གནས་ཀྱིས་ཀྱང་མཁན་པོ་དང་སློབ་དཔོན་ལ་ཕར་འདུ་ཤེས་མངོན་དུ་དགའ་བར་བྱ་སྟེ། འདི་ནི་མཁན་པོ་དང་སློབ་དཔོན་དང་ལྷན་ཅིག་སྤྱོད་པ་དང་ཉེ་གནས་ཀྱི་རབ་ཏུ་ལྡན་པ་
[269b.6]ཞེས་བྱའོ། །དགེ་སློང་གི་རབ་ཏུ་ལྡན་པ་དགེ་ཚུལ་གྱི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་དགེ་ཚུལ་ཕ་ཆོངས་ཤིག་པར་གནང་སྟེ། ཐ་མ་ནི་བྱ་རོག་སྐྲོད་ནུས་ལ་ལོ་བདུན་པའོ། །དེ་ལ་ཉེས་པའི་དམིགས་ཤིག་བྱུང་ན་དགེ་བསྙེན་དད་པའི་མདུན་དུ་སྤྱོ་ཞིང་
[269b.7]སྤོངས་ཤིག །སྒྲེན་མོར་མ་སྤང་ཤིག །གོས་གཅིག་པར་མ་སྤང་བར་སྟོད་གཡོགས་མཐང་གོས་དང་ལྡན་པར་སྤང་སྟེ། འདི་ནི་དགེ་ཚུལ་གྱི་རབ་ཏུ་ལྡན་པ་ཞེས་བྱའོ། །དངོས་པོའི་རབ་ཏུ་ལྡན་པ་གང་ཞེ་ན། ཕྱོགས་གར་ཐོག་མ་གཙུག་ལག་ཁང་རྩིག་པ་དེར་ལས་གསར་དུ་བྱེད་པའི་དགེ་
[270a]
[270a.1]སློང་གིས་རྟོགས་ཤིག །སྔར་གཙུག་ལག་ཁང་གི་དངོས་པོ་བརྟག་པ་ནི་འོད་པ་དང་ལྡན་ནམ། སྐྱེད་ཤིང་དང་ལྡན་ནམ། ཆུ་དང་ལྡན་ནམ། འཆག་ས་དང་ལྡན་ནམ། ཉེ་འཁོར་དང་ལྡན་ནམ། རྩོད་པ་མེད་དམ། དོག་པ་མེད་དམ། སྤྱོད་ཡུལ་དང་མི་རིང་ངམ། ཧ་
[270a.2]ཅང་ཡང་མི་ཉེའམ། ཉིན་པར་ལྡུགས་མི་མང་ངམ། འཁྲུག་པ་མི་ཆེའམ། མཚན་མོ་ཡང་སྒྲ་མི་ཆེའམ། ཅ་ཅོ་མི་ཆེའམ། གདུག་པའི་སྲོག་ཆགས་དང་སྦྲང་བུ་དང་སྦྲུལ་དང་རླུང་དང་ཚ་བས་མི་བདེ་བ་ལྟ་མེད་དམ། ཞི་བ་དབེན་པ་བསམ་གཏན་གྱི་རྗེས་སུ་མཐུན་ནམ། ནང་དུ་ཡང་
[270a.3]དག་འཇོག་པའི་གཞིར་རུང་ངམ་མི་རུང་ཞེས་ཤིན་ཏུ་རྟོགས་པར་བྱས་ལ་གདོད་གཙུག་ལག་ཁང་བརྩིག་གོ། །ལས་གསར་བྱེད་པའི་དགེ་སློང་གིས་ཤིན་ཏུ་མ་བརྟགས་པར་གཙུག་ལག་ཁང་བརྩིགས་ན་འདས་པ་དང་བཅས་པར་འགྱུར་ཏེ། འདི་ནི་དངོས་པོའི་རབ་ཏུ་ལྡན་པ་ཞེས་བྱའོ། །གཙུག་
[270a.4]ལག་ཁང་གི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་གཙུག་ལག་ཁང་རབ་ཏུ་གནང་བ་ནི་ཁང་བཟངས་ཁྱམས་བཞི་པ་དང་། ཁང་བཟངས་ཁྱམས་བཅུ་གཉིས་པོ་དེ་སྒོ་ཁང་ནི་བཞི་རྩེག་གམ་བདུན་རྩེག་གོ། །ཁང་བུ་བརྩེགས་པ་དང་། བསྲོ་གང་དང་། 
[270a.5]ཚང་མང་དང་། བཀད་ས་དང་། འཆག་ས་དང་། དུགས་ཁང་དང་། རྐང་པའི་བཀྲུ་ཁང་དང་། གནས་ཁང་དང་། སྔ་ཁང་དང་། ཁང་པ་འཁོར་དུ་བཅས་པ་དང་། ཁང་པ་གློ་འབུར་ཏེ། དགེ་འདུན་གྱི་ཡང་རུང་། གང་ཟག་གི་ཡང་རུང་། སློབ་པ་དང་མི་སློབ་པའི་ཡང་རུང་སྟེ། 
[270a.6]སྤྱོད་ལམ་བཞིར་རུང་བར་འགྱུར་བ་ནི་གཙུག་ལག་ཁང་གི་རབ་ཏུ་ལྡན་པ་ཞེས་བྱའོ། །མལ་སྟན་གྱི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་མལ་སྟན་རྗེས་སུ་གནང་བ་ནི་འདི་ལྟ་སྟེ། ཁྲི་དང་། ཁྲིའུ་དང་། སྟན་ནང་ཚངས་ཅན་དང་། ལ་བ་དང་། སྔས་རྟེན་དང་། 
[270a.7]གྲུ་བཞི་པ་སྟེ། དགེ་འདུན་གྱིའང་རུང་གང་ཟག་གི་ཡང་རུང་། གདིང་བ་དང་། བགོ་བ་འདི་ནི་མལ་སྟན་གྱི་རབ་ཏུ་ལྡན་པ་ཞེས་བྱའོ། །ལས་གསར་གྱི་རབ་ཏུ་ལྡན་པ་གང་ཞེ་ན། དེ་འདི་ལྟར་བཅོམ་ལྡན་འདས་ཀྱིས་གང་གི་ཚེ་གཙུག་ལག་ཁང་བྱོས་ཤིག་པར་རྗེས་སུ་གནང་བ་དེ་ན། དགེ་སློང་རྣམས་
[270b]
[270b.1]ཀྱིས་ཇི་ལྟར་དགའ་བ་བཞིན་དུ་ལས་གསར་པ་བྱེད་དེ། དེ་ལ་ཁ་ཅིག་གིས་ནི་བརྩམས་པ་ལས་དུས་འདས་པར་གྱུར། ཁ་ཅིག་གིས་ནི་བརྩམས་ནས་དོང་། ཁ་ཅིག་གིས་ནི་ཟིན་པར་བྱེད་དོ། །སངས་རྒྱས་བཅོམ་ལྡན་འདས་འབྲོག་དགོན་པ་ན་འབྲོག་དགོན་པའི་མཆོག་གི་ནགས་ན་
[270b.2]བཞུགས་ཏེ། དེའི་ཚེ་ན་དགོན་པའི་གཙུག་ལག་ཁང་རྣམས་ཞིག་ཀྱང་ལས་གསར་པ་མི་བྱེད་དེ། དགོན་པའི་གཙུག་ལག་ཁང་ཞིག་ཀྱང་ལས་གསར་པ་མི་བྱེད་པར་བཅོམ་ལྡན་འདས་ཀྱིས་གཟིགས་སོ། །དེ་ལྟར་གཟིགས་ནས་ཡང་། ཚེ་དང་ལྡན་པ་ཀུན་དགའ་བོ་ལ་ཀུན་དགའ་བོ་ཅིའི་རྒྱུ་
[270b.3]ཅིའི་རྐྱེན་གྱིས་ན་དགོན་པ་འདི་དག་ལས་གསར་པ་མི་བྱེད་ཅེས་གསུངས་པ་དང་། བཙུན་པ་དེ་འདི་ལྟར་དགོན་པའི་དགེ་སློང་དག་ལས་ཁ་ཅིག་ནི་དུས་ལས་འདས། ཁ་ཅིག་ནི་དོང་། ཁ་ཅིག་ནི་ལེགས་པར་བགྱིད་པས་ན་བཙུན་པ་རྒྱུ་དེ་དང་རྐྱེན་དེ་ལྟ་བུའི་ཕྱིར་དགོན་པ་པ་དག་ལས་གསར་
[270b.4]པ་མི་བྱེད་དོ་ཞེས་སྨྲས་པ་དང་། བཅོམ་ལྡན་འདས་ཀྱིས་བཀའ་སྩལ་པ། ལས་གསར་དུ་བྱེད་པའི་དགེ་སློང་སྐོས་ཤིག །དེ་ཡང་རིམ་བཞིན་དུ་མ་ཡིན་གྱི་གང་རང་བཞིན་གྱིས་དགེ་བ་ལ་བརྩོན་ཞིང་ལེ་ལོ་མེད་པ་བརྩོན་འགྲུས་ཀྱི་ནན་ཏན་དང་ལྡན་པ་ལས་གསར་དུ་བྱེད་ནུས་པ། ལས་གསར་
[270b.5]པ་ལ་དོན་བྱེད་པ་དེ་ལྟ་བུ་ནི་ལས་གསར་དུ་བྱེད་པར་གསོལ་པ་དང་། གཉིས་ཀྱི་ལས་ཀྱིས་བསྐོ་བར་བྱའོ། །དེ་ན་དགེ་སློང་རྣམས་འདི་ལྟར་རྩིག་པ་རལ་བ་ལས་སླར་བརྩིག་པ་ཙམ་མམ། བལ་གླང་གི་ལྕི་བ་བྱུགས་པ་ཙམ་དང་། གང་ཅི་ཡང་རུང་བ་ཞག་གཅིག་ཙམ་གྱི་ཕྱིར་ཡང་
[270b.6]ལས་གསར་དུ་བྱེད་པའི་དགེ་སློང་བསྐོ་བ་དང་། བཅོམ་ལྡན་འདས་ཀྱིས་བཀའ་སྩལ་པ། གང་ཅིའི་ལ་ཡང་རུང་ཞག་གཅིག་ཙམ་གྱི་ཕྱིར་ལས་གསར་པ་བྱེད་པའི་དགེ་སློང་མ་བསྐོ་བར། གང་མཆོད་རྟེན་ནམ། གཙུག་ལག་ཁང་རྙིང་པ་སླར་བཅོས་སམ། དེ་སྟེ་གསར་པ་བྱེད་ཀྱང་རུང་
[270b.7]གིས་དེའི་ཕྱིར་ལས་གསར་པ་བྱེད་པ་སྐོས་ཤིག །དེ་དག་ནམ་འཚོ་བའི་བར་དུ་བསྐོས་ཏེ། དུད་པ་ཅན་གྱི་ནང་དེ་ཉིད་དུ་འཁོད་པར་བྱེད་པ་དང་། བཅོམ་ལྡན་འདས་ཀྱིས་བཀའ་སྩལ་པ། ནམ་འཚོ་བའི་བར་དུ་མ་བསྐོ་ཤིག །དུད་པ་ཅན་གྱི་ནང་ན་འཁོད་པར་ཡང་མ་བྱེད་ཅིག །ལས་
[271a]
[271a.1]གསར་དུ་བྱེད་པ་ཡང་གནས་ཁང་རྙིང་པ་འཆོས་ན་ལོ་དྲུག་ཏུ་སྐོས་ཤིག །གནས་ཁང་གསར་པ་ལ་ནི་ལོ་བཅུ་གཉིས་སོ། །ལས་གསར་དང་རབ་ཏུ་ལྡན་པའི་དགེ་སློང་དེས་ཀྱང་གཙུག་ལག་ཁང་གང་ན་གནས་པར་དགེ་སློང་དེས་གཙུག་ལག་ཁང་དེར་དུས་དུས་སུ་ཀུན་ཏུ་
[271a.2]བྱུལ་ཞིང་རྟོགས་ཤིག །དེ་སྟེ་གཙུག་ལག་ཁང་དེ་ན་རལ་ཞིང་ཞིག་པར་མཐོང་ན་དེ་སྟེ་བདག་ཉིད་ཀྱིས་ནུས་པར་གྱུར་ན་ནི་བདག་ཉིད་ཀྱིས་སླར་གསོ་བར་བྱོས་ཤིག །བདག་ཉིད་ཀྱིས་བྱ་བ་མི་ནུས་ན་ཚངས་པ་མཚུངས་པར་སྤྱོད་པ་གཞན་དག་ལ་སྟོན་ཅིག །སྟོན་ལ་བདག་
[271a.3]གིས་མངོན་སུམ་དུ་ཞལ་ཏ་གྱིས་ལ་སླར་ཆོས་ཤིག །དེ་ཡལ་བར་མ་དོར་ཅིག །ཕྱལ་བར་བོར་ན་འདས་པ་དང་བཅས་པར་འགྱུར་ཏེ། འདི་ནི་ལས་གསར་གྱི་རབ་ཏུ་ལྡན་པ་ཞེས་བྱའོ། །ལས་གསར་དུ་བྱེད་པར་རབ་ཏུ་ལྡན་པ་གང་ཞེ་ན། དེ་ལ་ལས་གསར་དུ་བྱེད་པའི་དགེ་
[271a.4]སློང་གིས་དགེ་འདུན་གྱི་ལས་གསར་དུ་བྱེད་པ་ལ་ཞུགས་ན་དེ་དགེ་འདུན་གྱི་ལས་ཀྱིས་རྨོངས་པས་ན་ལས་གསར་དུ་བྱ་བ་ཡང་ཤོར་བར་གྱུར་ནས། དེ་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ངས་རྗེས་སུ་གནང་
[271a.5]གིས་ལས་གསར་དུ་བྱེད་པའི་དགེ་སློང་ལ་དགེ་འདུན་གྱི་ལས་མ་བསྐོ་ཤིག །གཙུག་ལག་ཁང་རྙིང་པ་སླར་གསོ་བ་དེ་ལ་ནི་ལོ་གཉིས་སུ་ལས་ཀྱི་རེས་སུ་མི་བསྐོ་སྟེ། ནམ་བརྩིགས་གཡོགས་སྐྱོང་ནུལ་ཟིན་གྱི་བར་དུའོ། །གང་གིས་གནས་ཁང་བཞི་པའི་གཙུག་ལག་ཁང་ཞིག་རྩིག་
[271a.6]ན་དེ་ལ་ལོ་བཞིའི་བར་དུ་ལས་སུ་མི་བསྐོ་སྟེ། ནམ་བརྩིགས་གཡོགས་སྐྱོང་ནུལ་ཟིན་གྱི་བར་དུའོ། །གང་གནས་ཁང་བརྒྱད་པའི་གཙུག་ལག་ཁང་རྩིག་ན་དེ་ལ་ལོ་བརྒྱད་ཀྱི་བར་དུ་ལས་ཀྱི་རེས་སུ་མི་བསྐོ་སྟེ། ནམ་བརྩིགས་གཡོགས་སྐྱོང་ནུལ་ཟིན་གྱི་བར་དུའོ། །གནས་ཁང་
[271a.7]ཁྱམས་བཅུ་གཉིས་པའི་གཙུག་ལག་ཁང་ཞིག་རྩིག་ན་དེ་ལ་ལོ་བཅུ་གཉིས་ཀྱི་བར་དུ་ལས་ཀྱི་རེས་སུ་མི་བསྐོ་སྟེ། ནམ་བརྩིགས་གཡོགས་སྐྱོང་ནུལ་ཟིན་གྱི་བར་དུའོ། །གང་མཆོད་རྟེན་དང་བཅས་པའི་དགེ་འདུན་ཀུན་དགའ་ར་བ་ཞིག་རྩིག་ལ་མལ་སྟན་རྣམས་ཀྱང་སྦྱོར་བར་བྱེད་ན་ནམ་
[271b]
[271b.1]འཚོའི་བར་དུ་ལས་ཀྱི་རེས་སུ་མི་བསྐོ་སྟེ། ལས་གསར་གྱི་རབ་ཏུ་ལྡན་པ་དེ་ཡང་ཆོས་ལྔ་དང་ལྡན་པའི་དགེ་སློང་ལས་གསར་ལ་མ་བསྐོས་ན་ནི་མ་བསྐོ་ཤིག །བསྐོས་ན་ནི་ཕྱུང་ཤིག །ལྔ་གང་ཞེ་ན། མི་བརྩོན་པ་དང་། ལེ་ལོ་ཅན་དང་། ནན་ཏན་དུ་མི་བྱེད་པ་དང་། མྱུར་དུ་མི་བྱེད་པ་
[271b.2]དང་། ལས་གསར་པ་བྱས་པ་དང་མ་བྱས་པ་མི་ཤེས་པའོ། །ཆོས་རྣམ་པ་ལྔ་དང་ལྡན་པའི་དགེ་སློང་ལས་གསར་པ་བྱེད་པར་མ་བསྐོས་ན་ནི་བསྐོས་ཤིག །བསྐོས་ན་ནི་མ་ཕྱུང་ཤིག །ལྔ་གང་ཞེ་ན། བརྩོན་པ་ཅན་དང་། ལེ་ལོ་མེད་པ་དང་། ནན་ཏན་དང་ལྡན་པ་དང་། 
[271b.3]མྱུར་བར་བྱེད་པ་དང་། ལས་གསར་པ་བྱས་པ་དང་མ་བྱས་པ་ཤེས་པའོ། །ལས་གསར་པ་བྱེད་པའི་དགེ་སློང་གིས་ཀྱང་གཙུག་ལག་ཁང་དུས་དུས་སུ་བྱུལ་ཅིག །ཅི་ནས་གཙུག་ལག་ཁང་ལས་བྱེད་པ་དེས་ཀུན་ཏུ་སྤྲོ་བར་བྱ་བ་ནི་ཇི་ལྟར་གཙུག་ལག་ཁང་ཐམས་ཅད་ལ་ལས་གསར་
[271b.4]པ་བྱས་པ་ཉམས་པར་མི་འགྱུར་བ་དེ་ལྟ་བུར་སྤྲོ་བ་བསྐྱེད་པར་བྱ་སྟེ། དེ་ལྟར་བྱས་ན་ནི་ལེགས། དེ་ལྟར་མ་བྱས་ན་འདས་པ་དང་བཅས་པར་འགྱུར་ཏེ། དེ་ལྟ་བུ་ནི་ལས་གསར་དུ་བྱེད་པ་དང་རབ་ཏུ་ལྡན་པ་ཞེས་བྱའོ། །ཕྱག་འཚལ་བའི་རབ་ཏུ་ལྡན་པ་གང་ཞེ་ན། བཅོམ་
[271b.5]ལྡན་འདས་ཀྱིས་དགེ་སློང་རྣམས་ལ་ཕྱག་འཚལ་བ་རྣམ་པ་གཉིས་གནང་སྟེ། དགེ་སློང་ལ་ཕྱག་བྱ་བ་དང་། སྟོན་པ་ལ་ཕྱག་བྱ་བའོ། །དགེ་སློང་གིས་ནི་ཇི་ལྟར་རྒན་རིམས་ཀྱི་དགེ་སློང་ལ་མངོན་དུ་ཚིག་སྙན་པ་དང་། ཕྱག་བྱ་བ་དང་། མངོན་དུ་ལྡང་བ་དང་། ཐལ་མོ་སྦྱར་བ་དང་། 
[271b.6]ཕྱག་བྱ་བར་བྱ་སྟེ། མགོས་རྐང་པ་ལ་ཕྱག་བྱ་བ་དང་། ལག་པ་གཉིས་ཀྱིས་རྐང་པ་གཉིས་ནས་བཟུང་ཞིང་བཙིར་བའོ། །དེ་བཞིན་གཤེགས་པ་ལ་ནི་དཀྱིལ་འཁོར་ལྔས་ཕྱག་བྱ་སྟེ། དེ་ནི་ཕྱག་བྱ་བའི་རབ་ཏུ་ལྡན་པ་ཞེས་བྱའོ། །ཁུ་བ་སྐྱུར་པོའི་རབ་ཏུ་ལྡན་པ་གང་ཞེ་ན། ཁུ་བ་
[271b.7]སྐྱུར་པོ་ནི་དགེ་སློང་ན་བ་དང་། རླུང་ནད་ཅན་རྣམས་ལ་སྟེ། ཇི་ལྟར་ཚེ་དང་ལྡན་པ་ཤཱ་རིའི་བུ་ལ་གནང་བ་བཞིན་ནོ། །རྫས་གང་ལ་ཁུ་བ་སྐྱུར་པོ་བྱ་ཞེ་ན། རྩ་བ་དང་། སྡོང་བུ་དང་། ལོ་མ་དང་། མེ་ཏོག་དང་། སྨན་དང་། ས་བོན་ཐམས་ཅད་དེ་དག་གཅིག་ཏུ་སྦངས་ནས་ནམ་སྐྱུར་བར་གྱུར་པ་དེ་ན་
[272a]
[272a.1]དང་བ། མ་རྙོགས་པ། དར་ཚགས་ཀྱིས་བཙགས་ལ་ཆུས་བསླད་དེ་དང་བར་བྱས་ནས་ཉིན་པར་དང་སྲོད་ཀྱི་བར་དུ་བཏུང་སྟེ། དེ་ནི་ཁུ་བ་སྐྱུར་པོའི་རབ་ཏུ་ལྡན་པའོ། །ཕྱེ་མའི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་ཕྱེ་མ་རྣམ་པ་
[272a.2]གཉིས་ཡོངས་སུ་གནང་སྟེ། སྨན་གྱི་ཕྱེ་མ་དང་། བཀྲུ་བའི་ཕྱེ་མའོ། །སྨན་གྱི་ཕྱེ་མ་རྣམས་ནད་གཞིལ་བའི་ཕྱིར་གནང་ངོ་། །བཀྲུ་བའི་ཕྱེ་མ་དགེ་སློང་རྣམས་ལ་གནང་བ་ནི་རྒྱགས་པའི་ཕྱིར་མ་ཡིན། དྲེགས་པའི་ཕྱིར་མ་ཡིན། མཛེས་པའི་ཕྱིར་མ་ཡིན། བརྒྱན་པའི་
[272a.3]ཕྱིར་མ་ཡིན་གྱི་ལུས་ཀྱི་དྲི་མ་བསལ་བའི་ཕྱིར་རོ། །ཅི་ལས་བཀྲུ་བའི་ཕྱེ་མ་བྱ་ཞེ་ན། སྲན་གྲེའུ་དང་། སྲན་མཱ་ཥ་དང་། རྒྱ་སྲན་དང་། སྲན་མ་དང་། དེ་རྣམས་ཀྱི་ཕྱི་ཤུན་དང་། འབྲུ་ཧྲི་མིན་ཏ་རྣམས་ལ་བྱ་སྟེ། དགེ་སློང་རྣམས་ལ་དྲི་སྣ་ཚོགས་ཀྱིས་སྦགས་པ་དེ་བརྒྱན་
[272a.4]པའི་ཕྱིར་མ་ཡིན་གྱི་བཀྲུ་བའི་ཕྱེ་མར་ཡོངས་སུ་སྤྱད་པར་བྱའོ། །མ་བསླངས་པར་དྲི་དང་སྦགས་པ་ཞིག་རྙེད་པར་གྱུར་ན་ཉེས་པ་མེད་དེ། དེ་དང་མཐུན་པའི་སྨན་རྣམས་ཀྱིས་རང་གིས་ཀྱང་སྦགས་ཤིང་སྤྱོད་ན་དེ་བཞིན་ཏེ། དེ་ནི་ཕྱེ་མའི་རབ་ཏུ་ལྡན་པ་ཞེས་བྱའོ། །སྨན་གྱི་
[272a.5]རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་ནད་པ་རྣམས་ལ་ནད་གཞིལ་བའི་ཕྱིར་སྨན་རྗེས་སུ་གནང་སྟེ། སྔ་དྲོ་དང་། ཕྱི་དྲོ་དང་། བདུན་པ་དང་། ནམ་འཚོའི་བར་དུ་སྟེ། རྩྭ་བའི་སྨན་དང་། སྡོང་བུའི་སྨན་དང་། ལོ་མའི་སྨན་དང་། མེ་ཏོག་གི་སྨན་དང་། 
[272a.6]འབྲས་བུའི་སྨན་ནོ། །དགེ་སློང་མི་ན་བས་ནི་ན་བའི་སྨན་ཡོངས་སུ་མི་སྤྱད་དེ། འདི་ནི་སྨན་གྱི་རབ་ཏུ་ལྡན་པ་ཞེས་བྱའོ། །བཏུང་བའི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་དྲང་སྲོང་ཀཻ་ནྱ་ཡ་ཞེས་བྱ་བ་ལས་ཏེ་དགེ་སློང་རྣམས་ལ་བཏུང་བ་རྣམ་པ་
[272a.7]བརྒྱད་རྗེས་སུ་གནང་ངོ་། །དེ་དག་གང་ཞེ་ན། འདི་ལྟ་སྟེ། ཤིང་ཏོག་ཙོ་ཙའི་དང་། མོ་ཙའི་དང་། རྒྱ་ཤུག་གི་དང་། འབྲ་གོའི་དང་། པ་རུ་ཤ་དང་། ཨ་ཤྭཏྠའི་དང་། ཨུ་དུམ་བཱ་རའི་དང་། རྒུན་འབྲུམ་གྱི་སྟེ། བཏུང་བ་རྣམ་པ་བརྒྱད་པོ་འདི་དག་ནི་དགེ་སློང་རྣམས་
[272b]
[272b.1]ལ་གནང་གིས་ཁ་ཟས་མ་འབགས་པ་དང་། མི་མྱོས་པ་དང་། མི་སྐྱུར་བ་དང་། སངས་པ་དང་། དང་བ་དང་། མ་རྙོགས་པར་དར་ཚགས་ཀྱིས་ཚོགས་ལ་ཆུས་སློད་དེ་ཕྱི་དྲོའི་བྱས་པ་བཏང་སྟེ། འདི་ནི་བཏུང་བའི་རབ་ཏུ་ལྡན་པ་ཞེས་བྱའོ། །པགས་པའི་རབ་ཏུ་ལྡན་པ་
[272b.2]གང་ཞེ་ན། དགེ་སློང་གིས་པགས་པ་གཞག་པར་མི་བྱ། བཅང་བར་མི་བྱ། བྱིན་གྱིས་བརླབ་པར་མི་བྱ། གདིང་བར་མི་བྱ། དེ་ལ་འདུག་པར་མི་བྱ། སྟན་དུ་གདིང་བར་མི་བྱ། དེ་ལ་འཇུག་པར་མི་བྱ། དེ་ལ་འདྲེས་པར་མི་བྱ། ལྷམ་གོང་རལ་སྦུ་བུ་ཅན་དང་། 
[272b.3]མཆིལ་ཅན་དང་། གོང་ཅད་དང་། ཡུ་ཐུང་སྟེ། ཁྱིམ་པའི་ནང་དུ་དེ་འདྲ་བའི་རྐྱེན་ཅིག་བྱུང་ན་ནི་པགས་པ་ལ་འདུག་པར་བྱའོ། །ནད་པས་ནི་པགས་པ་ལ་འདུག་པར་བྱ་སྟེ། འདི་ནི་པགས་པའི་རབ་ཏུ་ལྡན་པ་ཞེས་བྱའོ། །ལྷམ་གྱི་རབ་ཏུ་ལྡན་པ་གང་ཞེ་ན། བཅོམ་
[272b.4]ལྡན་འདས་ཀྱིས་དགེ་སློང་རྣམས་ལ་ལྷམ་རྣམ་པ་གཉིས་གནང་སྟེ། ལྷམ་མཆིལ་རིམ་གཅིག་པ་དང་། ཁྱིམ་པའི་ལྷམ་རིམ་མང་པོ་ཡང་རུང་ངོ་། །དགེ་སློང་གིས་རི་མོར་བྲིས་པའི་ལྷམ་མ་འཆང་ཤིག །དེ་ནི་ལྷམ་གྱི་རབ་ཏུ་ལྡན་པ་ཞེས་བྱའོ། །ཤིང་ལྷམ་གྱི་རབ་ཏུ་ལྡན་
[272b.5]པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་ཤིང་ལྷམ་རྣམ་པ་གཉིས་གནང་སྟེ། བཤང་གཅིའི་ཤིང་ལྷམ་དང་། ཁྲི་རྟེན་གྱི་ཤིང་ལྷམ་མོ། །དགེ་སློང་གིས་དེ་མ་ཡིན་པར་གཞན་དུ་ཤིང་ལྷམ་མི་བཅང་སྟེ། གཞན་དུ་བཅངས་ན་འདས་པ་དང་བཅས་པར་འགྱུར་
[272b.6]ཏེ། འདི་ནི་ཤིང་ལྷམ་གྱི་རབ་ཏུ་ལྡན་པ་ཞེས་བྱའོ། །དྲུད་པའི་རབ་ཏུ་ལྡན་པ་གང་ཞེ་ན། དགེ་སློང་གིས་རྟའི་དྲུད་པའམ། མཚོའི་དབུ་བའམ། གྱོ་མོས་རྐང་པ་དྲུད་པ་མ་འཆང་ཤིག །དེ་ནི་དྲུད་པའི་རབ་ཏུ་ལྡན་པ་ཞེས་བྱའོ། །ཁར་བའི་རབ་ཏུ་ལྡན་པ་གང་ཞེ་ན། བཅོམ་
[272b.7]ལྡན་འདས་ཀྱིས་དགེ་སློང་ནད་པ་དང་། རྒན་པོ་ལ་ཁར་བ་རྗེས་སུ་གནང་ངོ་། །དེ་སྟེ་རྩ་བར་གས་ན་ནི་ལྕགས་ཀྱིས་བསྐོར་ཅིག །རྩེ་མོར་གས་ན་ནི་སྦུ་བུར་ཆུག་ཤིག །དེ་ནི་ཁར་བའི་རབ་ཏུ་ལྡན་པ་ཞེས་བྱ་སྟེ། རྒྱལ་པོའི་ཁབ་ཀྱི་གྲོང་ཁྱེར་གྱི་བསིལ་བའི་ཚལ་གྱི་དུར་ཁྲོད་ན་སྦྲུལ་ཡོད་དེ། 
[273a]
[273a.1]དགེ་སློང་རྣམས་དུར་ཁྲོད་ཀྱི་ནང་དུ་དོང་བ་དང་། སྦྲུལ་གྱིས་རེག་པར་གྱུར་ནས་དེ་ལྟ་བུར་གྱུར་པ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། སྦྲུལ་རྣམས་བསྐྲད་པའི་ཕྱིར་སྒྲ་དང་བཅས་པའི་ཁར་བ་འཆང་བར་གནང་
[273a.2]སྟེ། འདི་ནི་ཁར་བའི་རབ་ཏུ་ལྡན་པ་ཞེས་བྱའོ། །དྲ་བའི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་ན་བ་དང་རྒས་པ་ལ་དྲ་བ་གནང་སྟེ། དགེ་སློང་གིས་ཚོན་སྣ་ཚོགས་ཀྱིས་དྲ་བ་བརྒྱན་པའི་ཕྱིར་མ་འཆང་ཤིག །འདི་ནི་དྲ་བའི་རབ་ཏུ་ལྡན་པ་ཞེས་བྱའོ། །ཁར་བ་
[273a.3]དང་དྲ་བའི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་ན་བ་དང་རྒས་པ་ལ་ཁར་བ་དང་དྲ་བའི་སྡོམ་པ་གསོལ་བ་དང་གཉིས་ཀྱི་ལས་ཀྱིས་བྱིན་ཅིག་པར་རྗེས་སུ་གནང་སྟེ། རྒྱས་པར་ནི་འདུལ་བ་ལས་འབྱུང་བ་བཞིན་ཏེ། འདི་ནི་ཁར་བ་དང་དྲ་བའི་རབ་ཏུ་ལྡན་པ་ཞེས་བྱའོ། །སྒོག་
[273a.4]སྐྱའི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་ན་བ་རླུང་ནད་ཅན་ལ་སྒོག་སྐྱ་རྗེས་སུ་གནང་སྟེ། ཇི་ལྟར་ཚེ་དང་ལྡན་པ་ཤཱ་རིའི་བུ་ལ་གནང་བ་བཞིན་ནོ། །དགེ་སློང་མི་ན་བར་སྒོག་སྐྱ་མ་ཟ་ཤིག །ཟ་ན་འདས་པ་དང་བཅས་པར་འགྱུར་རོ། །དེ་སྟེ་ན་ཟོ་ལ་ཚུལ་བཞིན་དུ་བྱོས་
[273a.5]ཤིག །སྒོག་པའི་ཚུལ་དེ་ནི་འདི་ལྟ་བུ་སྟེ་དགེ་སློང་གིས་སྒོག་སྐྱ་ཟོས་ན་སྟོན་པ་ལ་ལྟར་མ་འགྲོ་ཤིག །མཁན་པོ་དང་སློབ་དཔོན་གྱི་དྲུང་དུ་མ་འགྲོ་ཤིག །བླ་མ་ལ་ཡང་མ་ཡིན། བླ་མའི་གནས་སུ་གྱུར་པ་ཡང་མ་ཡིན་སྟོན་པར་ཡང་མ་བྱེད་ཅིག །ནོད་པར་ཡང་མ་བྱེད་ཅིག །དྲན་
[273a.6]པར་ཡང་མ་ཡིན། འདྲི་བར་ཡང་མ་ཡིན། གྲོང་དུ་ཡང་མ་འཇུག་ཤིག །ཟས་ལ་གྲལ་དུ་ཡང་མི་བཀད། ཐུག་པ་འཐུང་བར་ཡང་མ་ཡིན། སྐྱོ་མ་འཐུང་བར་ཡང་མ་ཡིན། ཆོས་ཉན་པར་ཡང་མ་ཡིན། དགེ་སློང་རྣམས་དང་ལྷན་ཅིག་ཏུ་འདུག་པར་ཡང་མ་བྱེད་ཅིག །འདུ་
[273a.7]བར་ཡང་མ་ཡིན། གཞན་ཅིའི་དོན་ལ་ཡང་རུང་སྟེ། ལྷན་ཅིག་མི་འདུག །གནས་ཁང་དབེན་པར་འདུག་པར་བྱ། དེ་སྟེ་གང་ཟག་གི་གདིང་བ་དང་བགོ་བ་མེད་པར་གྱུར་ན་ཕྱོགས་བཞིའི་དགེ་འདུན་གྱི་ངན་པ་ལས་ལོང་ཤིག །བཤང་གཅིའི་ས་ཡང་ལོགས་ཤིག་ཏུ་བྱོས་ཤིག །དེ་
[273b]
[273b.1]སྟེ་ཞག་གཅིག་སྒོག་སྐྱ་ཟོས་ན་ཞག་བདུན་གྱི་བར་དུ་སོང་ཤིག །བདུན་དུ་ཟོས་ན་ཡང་བདུན་དུ་སོང་ཤིག །བདུན་འདས་ནས་ནི་གདིང་བ་དང་བགོས་པ་ཡང་ཁྲུས་ཤིག །གནས་ཁང་ཡང་བྱི་བདར་གྱིས་ཤིག །གནས་ཁང་གི་ཟླ་རྣམས་ཀྱང་ཕྱག་དར་ཕྱོགས་ཤིག །ཞལ་ཞལ་
[273b.2]གྱིས་འཇམ་པོར་གྱིས་ཤིག །བ་ལང་གི་ལྕི་བས་ཡུགས་ཤིག །བཤང་གཅི་སར་ཡང་བྱི་བདར་གྱིས་ཤིག །ཆོས་གོས་ཁྲུས་ཤིག །ཁྲུས་བྱོས་ཤིག །དེའི་འོག་ཏུ་ཅི་བདེར་སྟོན་པ་ལ་ལྟར་སོང་ཤིག །མཁན་པོ་དང་སློབ་དཔོན་དང་། བླ་མའི་གནས་སུ་འགྱུར་བ་རྣམས་ལ་ལྟར་
[273b.3]སོང་ཤིག །སྟོན་པ་ཡང་བྱིན་ཅིག །ནོད་པ་དང་དྲན་པར་བྱ་བ་དང་། དྲི་བ་ཡང་བྱོས་ཤིག །གྲོང་དུ་ཡང་ཞུགས་ཤིག །ཟས་ལ་གྲལ་དུ་ཡང་བཀད་པར་བྱའོ། །སྐྱོ་མ་དང་ཐུག་པ་འཐུང་བའི་གྲལ་དུ་ཡང་བཀད་པར་བྱ། ཆོས་མཉན་པར་བྱ། དགེ་སློང་དང་ལྷན་
[273b.4]ཅིག་ཏུ་འདུག་པར་བྱའོ། །སྒོག་སྐྱ་ཟ་བའི་དགེ་སློང་གིས་ཇི་ལྟར་མཚུངས་པར་སྤྱད་པའི་ཆོས་བཅས་པ་བཞིན་མཚུངས་པར་མ་སྤྱད་ན་འདས་པ་དང་བཅས་པར་འགྱུར་ཏེ། འདི་ནི་སྒོག་སྐྱའི་རབ་ཏུ་ལྡན་པ་ཞེས་བྱའོ། །སྤུ་གྲིའི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་
[273b.5]དགེ་སློང་རྣམས་ལ་སྐྲ་བྲེག་པའི་ཕྱིར་སྤུ་གྲི་རྗེས་སུ་གནང་བ་དེ་ནི་སྤུ་གྲིའི་རབ་ཏུ་ལྡན་པ་ཞེས་བྱའོ། །སྤུ་གྲིའི་ཤུབས་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་སྤུ་གྲིའི་ཚས་ཀྱི་ཕྱིར་སྤུ་གྲིའི་ཤུབས་རྗེས་སུ་གནང་བ་དེ་ནི་སྤུ་གྲིའི་ཤུབས་རབ་ཏུ་ལྡན་པ་ཞེས་
[273b.6]བྱའོ། །ལྡེ་མིག་ཀྱོག་པོའི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་མལ་སྟན་དྲུབ་པ་དང་། དགེ་འདུན་ལ་བདེ་བ་དང་། དགེ་འདུན་ལ་དགེ་བར་སྤྱོད་པའི་ཕྱིར་ལྡེ་མིག་ཀྱོག་པོ་རྗེས་སུ་གནང་སྟེ། འདི་ནི་ལྡེ་མིག་ཀྱོག་པོའི་རབ་ཏུ་ལྡན་པ་ཞེས་བྱའོ། །
[273b.7]སྒོ་ལྕགས་ཀྱི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་སྒོ་ལྕགས་རྗེས་སུ་གནང་བ་ནི་འཁྲུལ་འཁོར་བྱས་པ་ལྡེ་མིག་གིས་རབ་ཏུ་དབྱེ་བ་སྟེ། འདི་ནི་སྒོ་ལྕགས་ཀྱི་རབ་ཏུ་ལྡན་པ་ཞེས་བྱའོ། །བཞོན་པའི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་
[274a]
[274a.1]རྒན་པ་དང་། རྒན་འཁོགས་པ་དང་། ན་བ་དང་། རྩོལ་མི་ནུས་པ་དང་། དར་ལ་བབ་པ་རྣམས་ཀྱི་ཕྱིར་བཞོན་པ་རྗེས་སུ་གནང་སྟེ། དགེ་སློང་གིས་བརྒྱན་པའི་རི་མོ་བྲིས་པའི་བཞོན་པ་ལ་མ་ཞོན་ཅིག །བཞོན་པ་མོ་ལ་རང་གི་བཞོན་པར་མ་བྱེད་ཅིག །འདི་ནི་
[274a.2]བཞོན་པའི་རབ་ཏུ་ལྡན་པ་ཞེས་བྱའོ། །གདུགས་ཀྱི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་ཆར་དང་ཚ་བའི་གཉེན་པོའི་ཕྱིར་གདུགས་རྗེས་སུ་གནང་སྟེ། གདུགས་བྲིས་པ་རི་མོ་ཅན་བརྒྱན་པའི་ཕྱིར་མ་འཆང་ཤིག །ཡུ་བ་རིང་པོ་མ་འཆང་ཤིག ། 
[274a.3]གདུགས་ཐོགས་བཞིན་དུ་གྲོང་དུ་འགྲོ་བར་མི་བྱ་སྟེ། འདི་ནི་གདུགས་ཀྱི་རབ་ཏུ་ལྡན་པ་ཞེས་བྱའོ། །བསིལ་ཡབ་ཀྱི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་ཚ་བའི་གཉེན་པོའི་ཕྱིར་བསིལ་ཡབ་གནང་སྟེ། དགེ་སློང་གིས་བསིལ་ཡབ་རི་མོ་ཅན་བརྒྱན་
[274a.4]པའི་ཕྱིར་མ་འཆང་ཤིག །དེ་ནི་བསིལ་ཡབ་ཀྱི་རབ་ཏུ་ལྡན་པ་ཞེས་བྱའོ། །རྔ་མའི་སྦྲང་ཡབ་ཀྱི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་སྲོག་ཆགས་གདུག་པ་དང་སྦྲང་བུ་བསྐྲད་པའི་ཕྱིར་རྔ་མའི་སྦྲང་ཡབ་གནང་སྟེ། སྦྲང་ཡབ་རྔ་མ་གང་ལས་བྱ་ཞེ་ན། 
[274a.5]རྔ་མོ་དང་། རི་དགས་དང་། སྐུད་པའམ། ར་ད་ལས་ཏེ། དགེ་སློང་གིས་སྦྲང་ཡབ་རི་མོ་ཅན་བརྒྱན་པའི་ཕྱིར་མ་འཆང་ཤིག །སྦྲང་ཡབ་ནི་རྣམ་པ་གཉིས་ཏེ། གཅིག་ནི་རང་བཞིན་གྱིས་པའོ། །གཅིག་ནི་སྨུག་པའོ། །འདི་ནི་རྔ་མའི་སྦྲང་ཡབ་ཀྱི་རབ་ཏུ་ལྡན་པ་ཞེས་བྱའོ། །
[274a.6]སྦྲང་ཡབ་ཀྱི་ཡུ་བའི་རབ་ཏུ་ལྡན་པ་གང་ཞེ་ན། དགེ་སློང་གིས་རྔ་ཡབ་ཀྱི་ཡུ་བ་རིང་པོ་མ་འཆང་ཤིག །དེ་སྟེ་རྙེད་ན་ལོང་ཤིག །ལོང་ལ་སངས་རྒྱས་ཀྱི་མཆོད་རྟེན་ནམ། ཉན་ཐོས་ཀྱི་མཆོད་རྟེན་ལ་དབུལ་ཏེ། འདི་ནི་སྦྲང་ཡབ་ཀྱི་ཡུ་བའི་རབ་ཏུ་ལྡན་པ་ཞེས་བྱའོ། །མེ་ལོང་གི་རབ་ཏུ་
[274a.7]ལྡན་པ་གང་ཞེ་ན། དགེ་སློང་རྣམས་མེ་ལོང་ངམ། ལྷུང་བཟེད་ཀྱི་མེ་ལོང་ངམ། ཆུ་ལོང་ལ་གདོང་མ་ལྟ་ཞིག །དེ་སྟེ་གདོང་ལ་རྨ་ཡོད་དམ། གདོང་སྔོན་གྱི་དད་དའང་ཅི་འདྲ་བའི་ཕྱིར་ལྟའམ། གདོང་གི་གཉེར་མ་དང་སྐྲ་དཀར་ལ་ལྟའམ། འདུས་བྱས་ཀྱི་དངོས་པོ་འདི་རྙིངས་པར་འགྱུར་བའོ། །
[274b]
[274b.1]འཇིག་པར་འགྱུར་བའོ་སྙམ་དུ་ལྟ་འདོད་པ་ལ་ནི་ཉེས་པ་མེད་དེ་འདི་ནི་མེ་ལོང་གི་རབ་ཏུ་ལྡན་པ་ཞེས་བྱའོ། །ཕྲེང་བ་དང་། དྲི་དང་། བྱུག་པའི་རབ་ཏུ་ལྡན་པ་གང་ཞེ་ན། དགེ་སློང་གིས་ཕྲེང་བ་དང་། དྲི་དང་། བྱུག་པ་རང་ལ་ཡང་མ་འཆང་ཤིག །གཞན་ལ་ཡང་མ་སྦྱིན་ཅིག །དེ་སྟེ་རྙེད་ན་
[274b.2]ཡང་ལོང་ཤིག །ལོང་ལ་སངས་རྒྱས་ཀྱི་མཆོད་རྟེན་ནམ། ཉན་ཐོས་ཀྱི་མཆོད་རྟེན་ལ་ཕུལ་ཅིག །འདི་ནི་ཕྲེང་བ་དང་། དྲི་དང་། བྱུག་པའི་རབ་ཏུ་ལྡན་པ་ཞེས་བྱའོ། །གར་དང་གླུ་དང་རོལ་མོ་བརྡུང་བའི་རབ་ཏུ་ལྡན་པ་གང་ཞེ་ན། དགེ་སློང་གིས་གར་དང་གླུ་དང་བརྡུང་བ་རང་གིས་
[274b.3]ཀྱང་མ་བྱེད་ཅིག །གཞན་ལ་ཡང་བྱེད་དུ་མ་འཇུག་ཤིག །བལྟར་ཡང་མ་འགྲོ་ཤིག །ཅི་ནས་གར་དང་གླུ་དང་བརྡུང་བ་སྤང་བར་བྱ་སྟེ། འདི་ནི་གར་དང་གླུ་དང་རོལ་མོ་བརྡུང་བའི་རབ་ཏུ་ལྡན་པ་ཞེས་བྱའོ། །ཚུལ་ཤིང་གི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་
[274b.4]བགྲང་བའི་ཕྱིར་ཚུལ་ཤིང་རྗེས་སུ་གནང་སྟེ། ཚུལ་ཤིང་ཤིན་ཏུ་རིང་བ་ཡང་མ་ཡིན། ཐུང་བ་ཡང་མ་ཡིན། སྦོམ་པ་ཡང་མ་ཡིན། ཕྲ་བ་ཡང་མ་ཡིན། འཁྱོར་བ་ཡང་མ་ཡིན། རྩུབ་པ་ཡང་མ་ཡིན་པར་སྙོམས་པར་བྱ། དྲང་བ་དང་། འཇམ་པ་དང་། བཞིན་གནང་བ་ལྟ་བུར་བྱའོ། །
[274b.5]འདི་ནི་ཚུལ་ཤིང་གི་རབ་ཏུ་ལྡན་པ་ཞེས་བྱའོ། །མིག་སྨན་གྱི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་མིག་ན་བ་ལ་མིག་སྨན་རྣམ་པ་ལྔ་གནང་བ་ནི་འདི་ལྟ་སྟེ། མེ་ཏོག་གི་མིག་སྨན་དང་། ཕྱེ་མའི་མིག་སྨན་དང་། རིལ་བུའི་མིག་སྨན་དང་། བྲོའི་མིག་སྨན་དང་། མིག་
[274b.6]སྨན་ནག་པོའོ། །དགེ་སློང་རྣམས་སྒེག་ཅིང་ཆ་བའི་ཕྱིར་ནི་མིག་སྨན་མི་འཆང་བར་བྱའོ། །དེ་སྟེ་ན་བར་གྱུར་ན་རྗེས་སུ་མཐུན་པའི་སྨན་དེ་བ་སྐུ་བར་བྱའོ། །དེ་ནི་མིག་སྨན་གྱི་རབ་ཏུ་ལྡན་པ་ཞེས་བྱའོ། །མིག་སྨན་གྱི་ཐུར་མའི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་མིག་
[274b.7]སྨན་དང་ཐུར་མ་གནང་བ་ནི་ཇི་ལྟར་འདུལ་བ་ལས་རྒྱས་པར་འབྱུང་བ་བཞིན་ཏེ་དེ་ནི་མིག་སྨན་གྱི་ཐུར་མའི་རབ་ཏུ་ལྡན་པ་ཞེས་བྱའོ། །མིག་སྨན་གྱི་སྣོད་ཀྱི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་མིག་སྨན་གྱི་སྣོད་གནང་བ་ནི་ཇི་ལྟར་འདུལ་བ་ལས་རྒྱས་པར་འབྱུང་བ་བཞིན་ཏེ། 
[275a]
[275a.1]དེ་ནི་མིག་སྨན་གྱི་སྣོད་དང་རབ་ཏུ་ལྡན་པ་ཞེས་བྱའོ། །གཏུན་དང་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་སྨན་འཐག་པའི་ཕྱིར་གཏུན་དང་གཏུན་བུ་གནང་བ་དེ་ནི་གཏུན་གྱི་རབ་ཏུ་ལྡན་པ་ཞེས་བྱའོ། །ཉལ་བ་དང་རབ་ཏུ་ལྡན་པ་གང་ཞེ་ན། དགེ་
[275a.2]སློང་རྣམས་ཉིན་པར་མི་ཉལ། མེ་མར་འབར་བ་ལ་ཡང་མ་ཡིན། དེ་སྟེ་སྟུར་བ་ཅན་ཞིག་ཡིན་ན་ནི་ལངས་ཏེ་བཅག་པར་བྱ། དེ་སྟེ་མི་ནུས་ན་གཞན་དུ་འགྲོ་བར་བྱའོ། །དེའི་རྐྱེན་གྱིས་གཞན་ལ་ཡང་མི་གནོད་པར་བྱ་བ་དེ་ནི་ཉལ་བ་དང་རབ་ཏུ་ལྡན་པ་ཞེས་བྱའོ། །འདུག་པའི་
[275a.3]རབ་ཏུ་ལྡན་པ་གང་ཞེ་ན། ཉིན་པར་འཆག་གམ། འདུག་པའི་ཚེ་སྒྲིབ་པའི་ཆོས་རྣམས་སེམས་ལ་ཡོངས་སུ་སྦྱང་བར་བྱའོ། །ཉིན་པར་འཆག་ཅིང་འདུག་པའི་ཚེ་སྒྲིབ་པའི་ཆོས་རྣམས་སེམས་ལ་ཡོངས་སུ་སྦྱངས་ནས་མཚན་མོ་མེལ་ཚེ་དང་པོ་ལ་འཆག་ཅིང་འགྲོ་བའི་ཚེ་ཡང་
[275a.4]སྒྲིབ་པའི་ཆོས་རྣམས་སེམས་ལ་ཡོངས་སུ་སྦྱང་བར་བྱ། མེལ་ཚེ་དང་པོའི་ཚེ་འཆག་ཅིང་འགྲོ་བ་ན་སྒྲིབ་པའི་ཆོས་རྣམས་སེམས་ལ་ཡོངས་སུ་སྦྱངས་ནས་མཚན་མོ་མེལ་ཚེ་བར་མའི་ཚེ་གཙུག་ལག་ཁང་གི་ཕྱི་རོལ་དུ་བྱུང་སྟེ་རྐང་པ་བཀྲུས་ནས་གནས་ཁང་དུ་ཞུགས་ཏེ་བླ་གོས་བཞི་
[275a.5]ལྟབ་ཏུ་བལྟབ་སྟེ་བཏིང་། སྦྱར་མ་སྟུག་པོར་བལྟབ་སྟེ་སྔས་སུ་བཅུག་ལ་གཡས་ཕྱོགས་ཀྱིས་ཉལ་བར་བྱ་སྟེ། རྐང་པ་ལ་རྐང་པས་མནན་ཏེ་ཡན་ལག་མི་དབྲལ་བ་དང་། སེམས་མི་གཡེང་བ་དང་། གོས་མ་གྱེས་པ་དང་། གནང་བར་འདུ་ཤེས་པ་དང་དྲན་ཞིང་ཤེས་པ་དང་ལྡང་
[275a.6]བའི་འདུ་ཤེས་ཡིད་ལ་བྱ་སྟེ། ཐོ་རངས་མྱུར་ཞིང་རིངས་པར་ལངས་ཏེ་འཆག་གམ་འདུག་པའི་ཚེ་སྒྲིབ་པའི་ཆོས་རྣམས་སེམས་ལ་ཡོངས་སུ་སྦྱོང་བའི་དེ་ནི་འདུག་པའི་རབ་ཏུ་ལྡན་པ་ཞེས་བྱའོ། །པུས་འཁྱུད་ཀྱི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་ན་བ་
[275a.7]དང་རྒྱབ་ན་བའི་ཕྱིར་ཇི་ལྟར་ཚེ་དང་ལྡན་པ་ཤཱ་རིའི་བུ་ལ་པུས་འཁྱུད་གནང་བ་བཞིན་ཏེ། དགེ་སློང་གིས་པུས་འཁྱུད་རི་མོ་ཅན་བརྒྱན་པའི་ཕྱིར་མི་བཅང་བར་བྱ་སྟེ། དེ་ནི་པུས་འཁྱུད་ཀྱི་རབ་ཏུ་ལྡན་པ་ཞེས་བྱའོ། །བརྡུང་ཤིང་གི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་ལ་
[275b]
[275b.1]ཆོས་གོས་བརྡུང་བའི་ཕྱིར་ཤིང་གི་བརྡུང་གཞི་དང་བརྡུང་ཐོ་གནང་བ་དེ་ནི་བརྡུང་ཤིང་གི་རབ་ཏུ་ལྡན་པ་ཞེས་བྱའོ། །སྐ་རགས་ཀྱི་རབ་ཏུ་ལྡན་པ་གང་ཞེ་ན། སྐ་རགས་ལ་རྣམ་པ་གསུམ་སྟེ། བཅོམ་ལྡན་འདས་ཀྱིས་དགེ་སློང་རྣམས་ལ་འདི་ལྟ་སྟེ། སྐ་རགས་ལྷས་མ་དང་རྒྱ་ཅང་དང་ལྕག་པོད་
[275b.2]རྣམས་གནང་སྟེ། དགེ་སློང་རྣམས་བརྒྱན་པའི་ཕྱིར་སྐ་རགས་ཁྲ་བོ་མ་འཆང་ཤིག །སྐ་རགས་མེད་པར་གྲོང་དུ་མ་འགྲོ་ཤིག །མདུད་པ་གཅིག་བོར་བ་ཡང་གྲོང་དུ་མ་འགྲོ་ཤིག །སོང་ན་ཉེས་བྱས་སུ་འགྱུར་ཏེ། དེ་ནི་སྐ་རགས་ཀྱི་རབ་ཏུ་ལྡན་པ་ཞེས་བྱའོ། །འུ་རྡོའི་རབ་ཏུ་ལྡན་པ་
[275b.3]གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་སྒྲས་རྐུན་པོ་རྣམས་བསྐྲད་པར་བྱ་བའི་ཕྱིར་ནི་འུ་རྡོ་གནང་སྟེ། རྣམ་གྲངས་ཀྱིས་ཀྱང་ཕོག་པར་མི་བྱ་སྟེ། དེ་ནི་འུ་རྡོའི་རབ་ཏུ་ལྡན་པ་ཞེས་བྱའོ། །གོས་དཀྲིས་ཤིང་མདུད་པ་བོར་བའི་རབ་ཏུ་ལྡན་པ་གང་ཞེ་ན། དགེ་སློང་རྣམས་
[275b.4]གོས་དཀྲིས་ཤིང་མདུད་པ་བོར་ཏེ་འགྲོ་བར་མ་བྱེད་ཅིག །ཁང་སྟེང་ན་ལས་བྱེད་པ་ནི་མ་གཏོགས་ཏེ་དེ་ནི་གོས་དཀྲིས་ཤིང་མདུད་པ་བོར་བའི་རབ་ཏུ་ལྡན་པ་ཞེས་བྱའོ། །སའི་རབ་ཏུ་ལྡན་པ་གང་ཞེ་ན། ས་ལ་རྣམ་པ་གཉིས་ཏེ། བཅོམ་ལྡན་འདས་ཀྱིས་དགེ་སློང་རྣམས་ལ་འཆག་པའི་ས་
[275b.5]དང་། ལྷ་ཁང་གི་ས་ནི་རྗེས་སུ་གནང་ངོ་། །དེ་ནི་སའི་རབ་ཏུ་ལྡན་པ་ཞེས་བྱའོ། །སྐྱེད་ཤིང་གི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ལ་དགེ་སློང་དག་གིས་རི་བྱ་རྒོད་འཕུངས་པའི་ཤུལ་དེར་ཤིང་དག་མ་མཆིས་ལ་ནམ་མཁའ་མ་བསྒྲིབས་པས་བྱ་རྒོད་འཕུངས་པའི་རི་ལ་འཛེག་ཅིང་འབབ་
[275b.6]པའི་ཚེ་ཚ་བས་རྨྱ་བར་གྱུར་ཏོ་ཞེས་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། དེར་གྲིབ་མར་འགྱུར་བའམ། མེ་ཏོག་དུ་འགྱུར་བའམ། འབྲས་བུར་འགྱུར་བ་དེ་དག་བསྐྱེད་པར་གནང་ངོ་། །དེ་དང་དེ་དག་ཏུ་སྐྱེད་ཤིང་བསྲུང་བའི་ཕྱིར་འོད་མའི་ར་བས་ཀྱང་བསྐོར་བ་དེ་ནི་སྐྱེད་ཤིང་
[275b.7]གི་རབ་ཏུ་ལྡན་པ་ཞེས་བྱའོ། །དངོས་པོའི་རབ་ཏུ་ལྡན་པ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་ལྡུམ་རའི་ཕྱིར་ཞིང་རྗེས་སུ་གནང་ངོ་། །ལྡུམ་ར་ནི་བཅོམ་ལྡན་འདས་ཀྱིས་གཙུག་ལག་ཁང་གི་ཕྱིར་རྗེས་སུ་གནང་། ཞིང་གི་དངོས་པོ་དང་ལྡུམ་ར་དང་གཙུག་ལག་ཁང་བཅོམ་
[276a]
[276a.1]ལྡན་འདས་ཀྱིས་དགེ་སློང་གི་ཕྱིར་རྗེས་སུ་གནང་སྟེ། དེ་ནི་དངོས་པོའི་རབ་ཏུ་ལྡན་པ་ཞེས་བྱའོ། །ཚལ་གྱི་རབ་ཏུ་ལྡན་པ་གང་ཞེ་ན། ཚལ་ཞེས་བྱ་བ་ནི་སྐྱེད་ཤིང་གི་ཚལ་ཏེ་དེར་ཇི་ལྟར་རྒན་རིམས་བཞིན་དུ་བྱ་བ་ནི་རྒྱས་པར་འདུལ་བ་ལས་འབྱུང་བ་བཞིན་ཏེ། དེ་ནི་
[276a.2]ཚལ་གྱི་རབ་ཏུ་ལྡན་པ་ཞེས་བྱའོ། །རྩོད་པའི་རབ་ཏུ་ལྡན་པ་གང་ཞེ་ན། རྩོད་པ་ཞེས་བྱ་བ་ནི་འཐབ་པ་དང་། མཚང་འདྲུ་བ་དང་། འཁྲུག་པ་དང་། རྩོད་པ་དང་། ཕྲ་མ་དང་། རྣར་གསང་བ་དང་། ཕན་ཚུན་ཚིག་མི་འཕྲོད་པ་དང་། མི་འདུམ་པ་དང་། མི་མཐུན་པ་དང་། 
[276a.3]ཡིད་མི་གཅིག་པ་དང་། དགེ་འདུན་དབྱེ་བ་དང་། དགེ་འདུན་སྒྲོགས་པ་དང་། དགེ་འདུན་གཉིས་སུ་ཆད་པ་དང་། དགེ་འདུན་ཐ་དད་དུ་གྱུར་པ་དང་། དགེ་འདུན་གཅིག་ཏུ་མི་སྦྱོར་བ་དང་། དགེ་འདུན་གཅིག་ཏུ་མི་སྦྱོར་བའི་གཙོར་གྱུར་པ་དང་། དུས་མ་ཡིན་པར་མི་བྱ་བ་
[276a.4]དང་། གནོད་པར་འགྱུར་བར་མི་བྱ་བ་དང་། མཐུ་མེད་ན་ཆོས་བཞིན་དུ་མི་བྱ་བ་དང་། ཕྱོགས་མེད་དམ་གྲོགས་མེད་ན་ཡང་མི་བྱ་བ་དང་། འཁོར་མེད་ན་ཡང་མི་བྱ་བ་དང་། བདག་ཉིད་ལ་གནོད་པར་གྱུར་ན་ཡང་རྩོད་པར་མི་བྱ། ཕ་རོལ་ལའང་འཇིགས་པ་དང་གནོད་པར་འགྱུར་བས་
[276a.5]རྩོད་པར་མི་བྱའོ། །འདི་ལྟ་བུ་དང་གཞན་ལ་གཟིགས་ནས་ཉེས་པའི་དམིགས་སུ་གྱུར་ཏེ་རྩོད་པ་མི་བྱ་བ་དེ་ནི་རྩོད་པའི་རབ་ཏུ་ལྡན་པ་ཞེས་བྱའོ། །དབྱེན་གྱི་རབ་ཏུ་ལྡན་པ་གང་ཞེ་ན། དབྱེན་ལ་རྣམ་པ་གཉིས་ཏེ་དགེ་འདུན་གྱི་དབྱེན་དང་འཁོར་ལོའི་དབྱེན་ནོ། །འཁོར་ལོའི་དབྱེན་མ་ཡིན་གྱི་དགེ་
[276a.6]འདུན་གྱི་དབྱེན་གང་ཞེ་ན། དབྱེན་དུ་འགྱུར་བའི་དངོས་པོ་བཅུ་བཞིའི་ནང་ནས་གང་ཡང་རུང་དངོས་པོ་གཅིག་ལ་ཤིན་ཏུ་ལེགས་སོ་ཞེས་འཛིན་པ་ཡིན་ཏེ། ཆོས་བཞིན་ཀྱང་རུང་། ཆོས་བཞིན་མ་ཡིན་ཀྱང་རུང་། འདུལ་བ་བཞིན་ཀྱང་རུང་། འདུལ་བ་བཞིན་མ་ཡིན་ཀྱང་རུང་། ལྟུང་བ་ཡང་
[276a.7]རུང་། ལྟུང་བ་མ་ཡིན་ཀྱང་རུང་། ལྕི་བ་ཡང་རུང་། ཡང་བ་ཡང་རུང་། ལྷག་མ་བཅས་པ་ཡང་རུང་། ལྷག་མ་མ་ལུས་པ་ཡང་རུང་། བཤགས་པར་བྱ་བ་ཡང་རུང་། བསྡམ་པར་བྱ་བ་ཡང་རུང་། འདུལ་བ་ལས་ཤིན་ཏུ་འདའ་བ་ཡང་རུང་། མི་སྙན་པར་སྨྲ་བ་ལས་བྱུང་བ་ཡང་རུང་སྟེ། 
[276b]
[276b.1]དགེ་སློང་རྣམས་མཚམས་ཀྱི་ནང་ན་མཚུངས་པར་གནས་པ་རྣམས་འདུས་པར་དགེ་འདུན་གྱི་ལས་བྱེད་དེ། དགེ་འདུན་གྱིས་བྱ་བའི་གསོ་སྦྱིན་དང་། སྐབས་དབྱེ་བ་དང་། གསོལ་བ་དང་། གསོལ་བ་དང་གཉིས་དང་། གསོལ་བ་དང་བཞིའི་ལས་བྱེད་པ་དེ་ནི་དགེ་འདུན་གྱི་དབྱེན་
[276b.2]ཞེས་བྱའི་འཁོར་ལོའི་དབྱེན་མ་ཡིན་ནོ། །འཁོར་ལོའི་དབྱེན་གང་ཞེ་ན། དེ་འདི་ལྟར་དགེ་སློང་བདག་ཉིད་སྟོན་པར་རྣམ་པར་འཇོག་སྟེ། ཚུལ་ཤིང་བྲིམས་ནས་གསོལ་བ་བྱས་ཏེ་འཁོར་དེ་ནས་འགྲོ་བ་ནི་འཁོར་ལོའི་དབྱེན་ཞེས་བྱ་སྟེ། འཕགས་པའི་ལམ་གྱི་ཡན་ལག་བརྒྱད་པ་ལས་
[276b.3]དེ་སྤངས་ནས་གཞན་གྱི་ལམ་དུ་འཇོག་པ་འདི་ནི་འཁོར་ལོའི་དབྱེན་ཞེས་བྱ་སྟེ། སྔ་མ་དགེ་འདུན་གྱི་དབྱེན་དང་། འཁོར་ལོའི་དབྱེན་གཉིས་གཅིག་ཏུ་བསྡུས་པ་དེ་ནི་དབྱེན་གྱི་རབ་ཏུ་ལྡན་པ་ཞེས་བྱའོ། །འདུས་པའི་རབ་ཏུ་ལྡན་པ་གང་ཞེ་ན། འདུས་པ་ཞེས་བྱ་བ་ནི་དགེ་འདུན་འདུས་
[276b.4]པ་སྟེ། དགེ་སློང་ཇི་སྙེད་པ་མཚམས་ཀྱི་ནང་ན་འཁོད་པ་དང་ལས་ལ་འདུ་བ་དེ་དག་ཐམས་ཅད་འདུས་ཤིང་འཁོད་པ་ཡིན་ཏེ། དད་པ་ལེན་པས་ཀྱང་དད་པ་བླངས་པ་ཡིན། གང་གིས་བསྐྱོད་པ་དང་། གང་གིས་གཞག་པར་བྱས་ན་ཡང་བརྩན་པར་འགྱུར་བའི་དགེ་སློང་རྣམས་
[276b.5]ཀྱིས་ཀྱང་བསྐྱོད་པ་ཡང་མེད། གཞག་པར་བྱ་བ་ཡང་མེད་དེ། ལས་ཀྱང་བྱེད་པ་འདི་ནི་འདུས་པའི་རབ་ཏུ་ལྡན་པ་ཞེས་བྱའོ། །ཕྱག་གི་རབ་ཏུ་ལྡན་པ་གང་ཞེ་ན། དེ་བཞིན་གཤེགས་པ་ལ་འདི་ལྟར་ཕྱག་བྱའོ། །དེ་ལྟར་མཁན་པོ་ལ་ཡང་དེ་བཞིན། སློབ་དཔོན་ལ་ཡང་དེ་བཞིན། 
[276b.6]བླ་མ་ལ་ཡང་དེ་བཞིན་བླ་མའི་གནས་སུ་གྱུར་པ་ལ་ཡང་དེ་བཞིན། རྒན་རིམས་རྣམས་ལ་ཡང་དེ་བཞིན། གཞོན་ནུ་རྣམས་ལ་ཡང་དེ་བཞིན་ཏེ། དེ་ལྟར་ན་ཐམས་ཅད་དུ་ཡང་ཕྱག་བྱས་ལ་མཁས་པར་བྱ་བ་དེ་ནི་ཕྱག་གི་རབ་ཏུ་ལྡན་པ་ཞེས་བྱའོ། །མ་ལྟ་བུའི་རབ་ཏུ་ལྡན་པའི་ཕུང་པོ་ཞེས་
[276b.7]བྱ་བ་ཕུང་པོ་གཉིས་པ་རྫོགས་སོ།། །།བྱ་བའི་ཕུང་པོ་གང་ཞེ་ན། ཕྱུང་བས་བྱ་བ་དང་། སོ་སོར་གནས་པས་བྱ་བ་དང་། གཟུ་བོས་བྱ་བ་དང་། དེའི་ངོ་བོ་ཉིད་ཚོལ་བས་བྱ་བ་དང་། བསླབ་པ་བྱིན་པས་བྱ་བ་དང་། མཚམས་མ་བཅད་པའི་གནས་བརྟན་གྱི་བྱ་བ་དང་། ཀུན་དགའ་
[277a]
[277a.1]ར་བའི་བྱ་བ་དང་། ཀུན་དགའ་ར་བའི་གནས་བརྟན་གྱི་བྱ་བ་དང་། གནས་ཁང་གི་བྱ་བ་དང་། གནས་ཁང་གི་གནས་བརྟན་གྱི་བྱ་བ་དང་། ཁང་པ་འཁོར་དུ་བཅས་པའི་བྱ་བ་དང་། ཁང་པ་འཁོར་དུ་བཅས་པའི་གནས་བརྟན་གྱི་བྱ་བ་དང་། ནགས་ཀྱི་བྱ་བ་དང་། མལ་
[277a.2]སྟན་གྱི་བྱ་བ་དང་། སྒོ་ལེབ་ཀྱི་བྱ་བ་དང་། འཁོར་ལོའི་བྱ་བ་དང་། གནས་སྟོང་པའི་བྱ་བ་དང་། གནས་སྟོང་པའི་གནས་བརྟན་གྱི་བྱ་བ་དང་། ལྷུང་བཟེད་ཀྱི་བྱ་བ་དང་། ཆོས་གོས་ཀྱི་བྱ་བ་དང་། གདིང་བའི་བྱ་བ་དང་། ཁབ་ཀྱི་བྱ་བ་དང་། ཁབ་རལ་གྱི་བྱ་བ་དང་། ཐུག་པའི་བྱ་བ་
[277a.3]དང་། ཆུའི་བྱ་བ་དང་། ཆུ་རྫའི་བྱ་བ་དང་། ཡོངས་སུ་སྦྱར་བའི་ཆུ་རྫའི་བྱ་བ་དང་། གཙང་མའི་རིལ་བའི་བྱ་བ་དང་། ཟས་ཀྱི་བྱ་བ་དང་། བཟའ་བའི་བྱ་བ་དང་། ཟས་གཏད་པའི་བྱ་བ་དང་། བསོད་སྙོམས་ཀྱི་བྱ་བ་དང་། བསོད་སྙོམས་སྤྱོད་པའི་བྱ་བ་དང་། ཟན་ནོད་པའི་བྱ་བ་དང་། 
[277a.4]དགོན་པའི་བྱ་བ་དང་། དགོན་པའི་གནས་བརྟན་གྱི་བྱ་བ་དང་། གྲོང་འདབ་ཀྱི་བྱ་བ་དང་། གྲོང་འདབ་ཀྱི་གནས་བརྟན་གྱི་བྱ་བ་དང་། གློ་བུར་དུ་འོངས་པའི་བྱ་བ་དང་། གློ་བུར་དུ་འོངས་པའི་གནས་བརྟན་གྱི་བྱ་བ་དང་། འགྲོ་བའི་བྱ་བ་དང་། འགྲོ་བའི་གནས་བརྟན་གྱི་བྱ་བ་དང་། རྐང་པ་
[277a.5]བཀྲུ་བའི་བྱ་བ་དང་། རྐང་པ་བཀྲུ་བའི་གནས་བརྟན་གྱི་བྱ་བ་དང་། འདུག་པའི་བྱ་བ་དང་། འདུག་པའི་གནས་བརྟན་གྱི་བྱ་བ་དང་། ཆོས་འཆད་པའི་བྱ་བ་དང་། ཆོས་འཆད་པའི་གནས་བརྟན་གྱི་བྱ་བ་དང་། དུས་ཀྱི་བྱ་བ་དང་། དུས་མ་ཡིན་པའི་བྱ་བ་དང་། དུས་མ་ཡིན་པར་དགེ་འདུན་འདུ་
[277a.6]བའི་བྱ་བ་དང་། དུས་མ་ཡིན་པར་དགེ་འདུན་འདུ་བའི་གནས་བརྟན་གྱི་བྱ་བ་དང་། སྨྲ་བའི་བྱ་བ་དང་། མི་སྨྲ་བའི་བྱ་བ་དང་། དབྱར་ཚུལ་དུ་འཇུག་པའི་བྱ་བ་དང་། དབྱར་ཚུལ་དུ་ཞུགས་པའི་བྱ་བ་དང་། དབྱར་ཚུལ་དུ་ཞུགས་པའི་གནས་བརྟན་གྱི་བྱ་བ་དང་། དབྱར་ཚུལ་ན་གནས་པའི་
[277a.7]བྱ་བ་དང་། འཁོར་གྱི་བྱ་བ་དང་། འཁོར་གྱི་ནང་དུ་འགྲོ་བའི་བྱ་བ་དང་། འཁོར་གྱི་ནང་དུ་ཞུགས་པའི་བྱ་བ་དང་། འཁོར་གྱི་ནང་དུ་ཞུགས་པའི་གནས་བརྟན་གྱི་བྱ་བ་དང་། གསོ་སྦྱིན་གྱི་བྱ་བ་དང་། གསོ་སྦྱིན་མངོན་དུ་བྱ་བ་དང་། གསོ་སྦྱིན་གྱི་ལས་ཀྱི་བྱ་བ་དང་། སོ་སོར་ཐར་པའི་བྱ་བ་དང་། 
[277b]
[277b.1]སོ་སོར་ཐར་པ་ཀློག་པའི་བྱ་བ་དང་། སོ་སོར་ཐར་པ་ཀློག་པར་བྱེད་པའི་བྱ་བ་དང་། གནས་བརྟན་གྱི་བྱ་བ་དང་། བར་མའི་བྱ་བ་དང་། གསར་བུའི་བྱ་བ་དང་། གནས་བརྟན་གྱི་དང་བར་མ་དང་གསར་བུའི་བྱ་བ་དང་། དུགས་ཁང་དུ་བྱ་བ་དང་། དུགས་ཁང་དུ་ཁྲུས་བྱ་བ་དང་། དུགས་
[277b.2]ཁང་དུ་གནས་བརྟན་གྱི་བྱ་བ་དང་། མཁན་པོའི་བྱ་བ་དང་། ལྷན་ཅིག་སྤྱོད་པའི་བྱ་བ་དང་། སློབ་དཔོན་གྱི་བྱ་བ་དང་། ཉེ་གནས་ཀྱི་བྱ་བ་དང་། དགེ་ཚུལ་གྱི་བྱ་བ་དང་། ནན་ཏན་དུ་བྱ་བ་དང་། ཕྱི་བཞིན་འབྲང་བའི་དགེ་སྦྱོང་གི་བྱ་བ་དང་། གྲོང་དུ་ཉེ་བར་འགྲོ་བའི་བྱ་བ་དང་། གྲོང་
[277b.3]དུ་ཉེ་བར་འགྲོ་བའི་གནས་བརྟན་གྱི་བྱ་བ་དང་། གྲོང་དུ་ཉེ་བར་སོང་བའི་བྱ་བ་དང་། གྲོང་དུ་ཉེ་བར་སོང་བའི་གནས་བརྟན་གྱི་བྱ་བ་དང་། གཞི་ན་གནས་པའི་བྱ་བ་དང་། ངལ་བསོ་བའི་བྱ་བ་དང་། བར་སྣང་གི་བྱ་བ་དང་། གཏན་པའི་བྱ་བ་དང་། ཆུ་ཚགས་ཀྱི་བྱ་བ་དང་། འཆག་
[277b.4]སའི་བྱ་བ་དང་། འཆག་པའི་བྱ་བ་དང་། འཕྱེན་གྱི་བྱ་བ་དང་། གཞར་བའི་བྱ་བ་དང་། བཤང་བའི་བྱ་བ་དང་། བཤང་སའི་བྱ་བ་དང་། བཤང་སའི་ཁུང་བུའི་བྱ་བ་དང་། བཤང་སར་གནས་བརྟན་གྱི་བྱ་བ་དང་། བཤང་སའི་ཁོར་ཡུག་གི་བྱ་བ་དང་། གཅི་བའི་བྱ་བ་དང་། གཅི་
[277b.5]བའི་སའི་བྱ་བ་དང་། གཅིས་ཁུང་གི་བྱ་བ་དང་། གཅི་སར་གནས་བརྟན་གྱི་བྱ་བ་དང་། གཅི་སའི་འཁོད་ཕྱོགས་ཀྱི་བྱ་བ་དང་། བཀྲུ་བའི་བྱ་བ་དང་། བཀྲུ་བའི་སའི་བྱ་བ་དང་། ཁྲུས་ཀྱི་སའི་བུ་གུའི་བྱ་བ་དང་། ཁྲུས་ཀྱི་སར་གནས་བརྟན་གྱི་བྱ་བ་དང་། ཁྲུས་སའི་འཁོར་གྱི་བྱ་བ་དང་། 
[277b.6]མཆིལ་མའི་བྱ་བ་དང་། མཆིལ་མའི་སྣོད་ཀྱི་བྱ་བ་དང་། སོ་ཤིང་གི་བྱ་བ་དང་། སོ་དྲུད་པའི་བྱ་བ་དང་། ལྕེ་བཞར་བའི་བྱ་བ་དང་། རྣ་སྤབས་བྲུ་བའི་བྱ་བ་དང་། སྤྱད་པ་དང་མི་སྤྱད་པའོ། །མ་ལྟ་བུའི་དུམ་བུ་གསུམ་པོའི་དངོས་པོ་རྫོགས་སོ།། །།འདུལ་
[277b.7]བ་གཞུང་དམ་པ། བམ་པོ་ལྔ་བཅུ་རྩ་གཅིག་པ། ཕྱུང་བས་བྱ་བ་གང་ཞེ་ན། ཕྱུང་བ་ཞེས་བྱ་བ་ནི་སྤངས་པ་ཡིན་ཏེ། སྤངས་པའི་དགེ་སློང་གིས་ནི་བྱ་བ་འདི་ལྟ་བུ་ལ་འཇུག་པར་བྱའོ། །སྤངས་པའི་དགེ་སློང་གིས་རབ་ཏུ་དབྱུང་བར་མི་བྱ། བསྙེན་པར་རྫོགས་པར་མི་བྱ། གནས་
[278a]
[278a.1]སྦྱིན་པར་མི་བྱ། ལུང་བསྟན་པར་མི་བྱ། དྲན་པར་མི་བྱ། དྲི་བར་མི་བྱ། དགེ་ཚུལ་ཕ་ཉེ་བར་མི་གཞག །དགེ་སློང་མ་ལ་ལུང་སྟོན་པར་མི་བསྐོ། སྡོམ་པ་མི་བསྐོ། སྔར་བསྐོས་ན་ཡང་དགེ་སློང་མ་ལ་སྟོན་ཅིང་ལས་མ་བྱེད་ཅིག །དགེ་སློང་དེ་ལས་བྱེད་པར་
[278a.2]མི་བསྐོ། ལས་བསྐོ་བར་མ་བྱེད་ཅིག །ལས་བྱེད་པའི་དགེ་སློང་ལ་དགག་པར་མ་བྱེད་ཅིག །འདུལ་བ་འཛིན་པ་གཞན་ཡོད་ན་དགེ་འདུན་གྱི་ནང་དུ་འདུལ་བ་མ་འཆད་ཅིག །སོ་སོར་ཐར་པའི་མདོ་ཀློག་པ་གཞན་ཡོད་ན་དགེ་འདུན་གྱི་ནང་དུ་སོ་སོར་ཐར་པའི་མདོ་ཀློག་པར་མ་བྱེད་
[278a.3]ཅིག །ཆོས་འཆད་པ་གཞན་ཡོད་ན་དགེ་འདུན་གྱི་ནང་དུ་ཆོས་མ་འཆད་ཅིག །ཚུལ་བཞིན་དུ་གནས་པའི་དགེ་སློང་ལུང་སྟོན་པ་ལ་འགོག་པར་མ་བྱེད་ཅིག །ཚུལ་བཞིན་གནས་པའི་དགེ་སློང་ལ་གསོ་སྦྱིན་བསྒོ་བར་མ་བྱེད་ཅིག །ཚུལ་བཞིན་གནས་པའི་དགེ་སློང་ལ་
[278a.4]སྐབས་འབྱེད་པ་འགོག་པར་མ་བྱེད་ཅིག །ཚུལ་བཞིན་གནས་པའི་དགེ་སློང་ལ་མ་གླེང་ཤིག །དྲན་པར་མ་བྱེད་ཅིག །དེ་དག་དང་ལྷན་ཅིག་སྟེན་པར་མ་བྱེད་ཅིག །གང་དགེ་འདུན་གྱིས་ཕྱུང་བའི་ལས་བྱས་པ་དང་། གང་དེ་དང་འདྲ་བ་གཞན་ཡང་རུང་། དེས་དེ་ལྟ་བུའི་
[278a.5]ཉེས་པ་ཕྱིས་ཀྱང་མ་བྱེད་ཅིག །དེ་ལས་ཐུ་བ་ཡང་མ་བྱེད་ཅིག །དེས་ཕྱི་ཕྱིར་སྤུ་ཉལ་བ་ལྟ་བུར་བྱ། འབྱུང་བ་ལ་འཇུག་པར་བྱ། ཕྱག་འཚལ་བ་ཉེ་བར་བསྟན་པར་བྱ། ཚུལ་བཞིན་གནས་པའི་དགེ་སློང་གིས་ལྷུང་བཟེད་བྱིན་ན་ཡང་དེས་མ་ལེན་ཅིག །ཆོས་གོས་ཀྱང་མ་ལེན་
[278a.6]ཅིག །ཟས་ཀྱང་མ་ལེན་ཅིག །དེ་ལ་སྐྲ་བྲེག་པ་ཡང་མ་འཆོལ་ཅིག །དུགས་ཁང་དུ་ཡང་ལས་མ་བྱེད་ཅིག །མི་ན་བའི་བར་དུ་ལས་ཐམས་ཅད་ལའང་ཚུལ་བཞིན་གནས་པའི་དགེ་སློང་གི་ལས་ཉམས་སུ་བླང་བར་མི་བྱའོ། །དགེ་འདུན་ཐམས་ཅད་འདུས་ཤིང་འཁོད་པས་
[278a.7]གཅེས་སུ་གསང་བའི་གནས་སུ་སྡོམ་པས་མི་བསྐོ། དབང་གི་གནས་ཐམས་ཅད་དུ་ཡང་སྡོམ་པས་མི་བསྐོ། གང་ཟག་བཅུ་གཉིས་ཀྱི་གནས་སུ་ཡང་སྡོམ་པས་བྱིན་གྱིས་བརླབ་པར་མི་བྱ་བ་ནི་ཕྱུང་བས་བྱ་བ་ཞེས་བྱའོ། །སོ་སོར་གནས་པས་བྱ་བ་གང་ཞེ་ན། སོ་སོར་གནས་པ་ལ་རྣམ་
[278b]
[278b.1]པ་གཉིས་ཏེ། གང་བདག་ཉིད་ཀྱིས་བདག་སོ་སོར་གནས་པར་བྱེད་པ་དང་། དགེ་འདུན་གྱི་ཆོས་བཞིན་དུ་བྱས་པའོ། །བདག་ཉིད་ཀྱིས་བདག་སོ་སོར་གནས་པར་བྱེད་པ་གང་ཞེ་ན། བསམས་བཞིན་དུ་ཆོས་ཀྱི་ཕྱོགས་པ་ལས་ཆོས་མ་ཡིན་པའི་ཕྱོགས་སུ་སོང་བ་སྟེ། 
[278b.2]དེ་ལྟར་ན་བདག་ཉིད་ཀྱིས་བདག་སོ་སོར་གནས་པར་བྱེད་པའོ། །དགེ་འདུན་གྱིས་ཆོས་བཞིན་དུ་བྱས་པ་གང་ཞེ་ན། དགེ་འདུན་གྱིས་བསྐྱོ་བ་མེད་པ། གཞག་པ་མེད་པར་རིགས་པའི་གསོལ་བ་དང་བཞིའི་ལས་ཀྱིས་ཆོས་བཞིན་དུ་འདུས་པའི་དགེ་འདུན་གྱིས་སྤངས་པ་ཡིན་ཏེ། 
[278b.3]དེ་ལྟར་ན་དགེ་འདུན་གྱིས་ཆོས་བཞིན་དུ་སྤངས་པའོ། །མཚུངས་པར་ལྷན་ཅིག་གནས་པ་ཡང་གཉིས་ཏེ། བདག་ཉིད་ཀྱིས་བདག་ཉིད་ལྷན་ཅིག་གནས་པར་བྱེད་པ་དང་། དགེ་འདུན་གྱིས་ཆོས་བཞིན་དུ་བྱས་པའོ། །བདག་ཉིད་ཀྱིས་བདག་ཉིད་ལྷན་ཅིག་གནས་པར་བྱེད་པ་
[278b.4]གང་ཞེ་ན། བསམས་བཞིན་ཆོས་མ་ཡིན་པའི་ཕྱོགས་ལས་ཆོས་ཀྱི་ཕྱོགས་སུ་འོངས་པ་སྟེ། དེ་ལྟར་ན་བདག་ཉིད་ཀྱིས་བདག་ཉིད་ལྷན་ཅིག་ཏུ་གནས་པར་བྱེད་པའོ། །དགེ་འདུན་གྱིས་ཆོས་བཞིན་དུ་བྱས་པ་གང་ཞེ་ན། དགེ་འདུན་གྱིས་མི་བསྐྱོབ་གཞག་པར་མི་རིགས་པས་
[278b.5]ཆོས་བཞིན་དུ་འདུས་པའི་དགེ་འདུན་གྱིས་སྤངས་པ་སྟེ། མངོན་སུམ་དུ་གསོལ་བ་དང་བཞིའི་ལས་ཀྱིས་ཕྱུང་བ་ཡིན་ཏེ། དེ་ལྟར་ན་དགེ་འདུན་གྱིས་ཆོས་བཞིན་དུ་བྱས་པའི་སོ་སོར་གནས་པའི་དགེ་སློང་དེས་རབ་ཏུ་དབྱུང་བར་མི་བྱ་བ་ནས། སྔ་མ་བཞིན་ཏེ། ཇི་ལྟར་དགེ་འདུན་གྱིས་
[278b.6]གང་ལ་སྤངས་པའི་ལས་བྱས་པ་དང་། གཞན་དེ་དང་འདྲ་བ་སྟེ། དེས་དེ་ལྟ་བུའི་ཉེས་པར་ཡང་མི་བྱ། དེ་ལས་ཡང་ཐུ་བར་ཡང་མི་བྱ་བའི་བར་དུ་སྟེ། གང་ཟག་བཅུ་གཉིས་ལས་སུ་ཡང་སྡོམ་པས་ཀྱང་མི་བསྐོ། སོ་སོར་གནས་པའི་དགེ་སློང་གིས་ཚངས་པ་མཚུངས་པར་སྤྱོད་པའི་
[278b.7]གནས་བརྟན་དང་། བར་མ་དང་། གསར་བུ་པའང་རུང་བ་དབབ་པར་བྱ། ཉེས་པ་མི་བྱ། ཉེས་པ་ཞིག་བྱས་ན་ཡང་སླར་འབྱུང་བའི་ཚུལ་དུ་བྱའོ། །དེ་སྟེ་སླར་འབྱུང་བའི་ཚུལ་དུ་མི་བྱེད་ན་སོ་སོར་གནས་པར་བྱ་བ་ཉིད་ཡིན་ཏེ། དེ་ལ་འདི་སྐད་ཅེས་བསྒོ་བར་བྱའོ། །དགེ་འདུན་གྱིས་ཁྱོད་ལ་
[279a]
[279a.1]ཐིག་བཏབ་པ་བཞིན་བྱེད་དོ། །ཕུར་པ་བཙུགས་པ་བཞིན་བྱེད་དོ། །ཉེས་པ་དེ་ཡང་དགེ་འདུན་ལ་འདི་ཉིད་དུ་བཤགས་པར་བྱའི་འདི་ལས་ཕྱི་རོལ་དུ་ནི་མ་ཡིན་ནོ། །ཁྱོད་ཀྱི་ལས་དེ་ཡང་དགེ་འདུན་དེ་དག་ཉིད་ཀྱིས་སླར་བདེ་བར་བྱེད་ཀྱིས་འདི་ལས་ཕྱི་རོལ་དུ་ནི་མ་ཡིན་ནོ། །
[279a.2]ཁྱོད་ཀྱིས་ཉེས་པ་དེ་ཡང་མ་བཤགས་སམ་སླར་མ་བྱས་ན་ནི་ཚངས་པ་མཚུངས་པར་སྤྱོད་པ་ཤེས་པ་དག་གིས་གང་དུ་འདོད་པ་དེར་གླེང་བར་བྱེད་དོ། །དེ་སྟེ་ཡང་དེ་བཞིན་དུ་བྱས་པ་ལས་ཀྱང་དུལ་བར་མ་གྱུར་ན་གང་ཟག་དེ་ཐིག་བཏབ་པ་བཞིན་བྱས་ཕུར་པ་བཙུགས་པ་བཞིན་དུ་བྱས་ལ་སྤང་བར་བྱའོ། །
[279a.3]དེ་འདི་ལྟ་སྟེ། རྟ་རྒོད་བཞིན་ཏེ། དེ་ནི་སོ་སོར་གནས་པར་བྱ་བ་ཞེས་བྱའོ། །གཟུ་བོས་བྱ་བ་གང་ཞེ་ན། རྩོད་པ་ཞི་བར་བྱེད་པའི་ཕྱིར་དགེ་སློང་གཟུ་བོ་ཆོས་ཉི་ཤུ་རྩ་གཉིས་དང་ལྡན་པ་བཙལ་བར་བྱའོ། །ཉི་ཤུ་རྩ་གཉིས་གང་ཞེ་ན། ཚུལ་ཁྲིམས་དང་ལྡན་ཞིང་སྔར་བསྙེན་པར་རྫོགས་
[279a.4]པར་གྱུར་པ་དང་། ངོ་ཚ་ཞིང་འགྱོད་པ་ཅན་དང་། སྡོམ་ཞིང་བསླབ་པ་ལ་མོས་པ་དང་། མང་དུ་ཐོས་ལ་མང་དུ་ཐོས་པ་འཛིན་ཅིང་མང་དུ་ཐོས་པ་བསགས་པ་དང་། གཞུང་ཁ་དོན་ལོབས་པ་དང་། འདུལ་བ་དང་འདུལ་བ་ལྷག་པ་ཤིན་ཏུ་རྟོགས་པ་དང་། རྩོད་པ་ལ་མཁས་པ་དང་། རྩོད་
[279a.5]པ་བྱུང་བ་ལ་མཁས་པ་དང་། རྩོད་པ་ཞི་བར་བྱ་བ་ལ་མཁས་པ་དང་། རྩོད་པ་ཞི་བར་གྱུར་པ་ཕྱིས་མི་འབྱུང་བར་མཁས་པ་དང་། བསྟན་བཅོས་ལ་མཁས་པ་དང་། དངོས་པོ་ལ་མཁས་ཤིང་དངོས་པོ་སྤྱོད་པ་ལ་མཁས་པ་དང་། ཁྲོ་བ་མེད་པ་ཁྲོ་བཞིན་མི་སྨྲ་བ་ཁྲོ་བར་མི་འགྱུར་བ་དང་། འཇམ་
[279a.6]བཞིན་སྤྱོད་པ་དང་། ལུས་དང་། ངག་དང་། བསྒོ་བ་ཡང་རྟོགས་པར་བྱེད་པ་དང་། རྫོགས་པར་བསྒོ་ཞིང་རྫོགས་པར་བྱེད་པ་དང་། གོ་བར་བྱེད་ཅིང་གོ་བར་བྱས་པས་ཡང་ཆུད་པར་བྱེད་པ་དང་། བརྟགས་ནས་སྨྲ་ཞིང་བརྟགས་ནས་སྨྲས་པ་རྟོགས་པར་བྱེད་པ་དང་། འདོད་པར་
[279a.7]མི་འགྲོ་བ་དང་། ཞེ་སྡང་དུ་མི་འགྲོ་བ་དང་། གཏི་མུག་ཏུ་མི་འགྲོ་བ་དང་། འཇིགས་པར་མི་འགྲོ་བ་སྟེ། གཟུ་བོ་དགེ་སློང་ཆོས་ཉི་ཤུ་རྩ་གཉིས་པོ་འདི་དང་ལྡན་ན་གཞན་ལ་མི་རྟེན་པ་ཡིན་ཞིང་ཕྱོགས་གཉི་ག་ལ་ཡང་ཆོས་ཀྱི་ལོངས་སྤྱོད་དུ་འགྱུར་རོ། །འདི་ལྟར་ཡང་གཟུ་བོའི་དགེ་སློང་
[279b]
[279b.1]གིས་རྒོལ་བ་དང་ལན་གློན་པའི་དགེ་སློང་རྣམས་ལས་སྙན་ཚིག་ཏུ་སྨྲ་བ་དང་། ཕྱག་བྱེད་པ་དང་། སྔར་ལྡང་བ་དང་། ཐལ་མོ་སྦྱོར་བ་དང་། ཕྱག་བྱས་པར་གྱུར་པ་རྣམས་བདག་གིར་མ་བྱེད་ཅིག །དེ་དག་བསྙེན་བཀུར་བྱེད་ན་ཡང་ཉམས་སུ་མ་ལེན་ཅིག །ལྷུང་བཟེད་འབུལ་ན་ཡང་
[279b.2]མི་བླང་། ཆོས་གོས་འབུལ་ན་ཡང་མི་བླང་། ཟས་འབུལ་ན་ཡང་མི་བླང་། ཡོ་བྱད་གཞན་ཅི་ཡང་རུང་དབུལ་བ་བདག་གིར་མི་བྱའོ། །དེས་ཀྱང་དེ་དག་ལ་བསྙེན་བཀུར་མི་བྱ། ལྷུང་བཟེད་མི་སྦྱིན། ཆོས་གོས་མི་སྦྱིན། དེ་དག་ལས་ལུང་སྟོན་པར་ཡང་མི་བླང་། དྲན་པར་
[279b.3]བྱ་བ་ཡང་མ་ཡིན། རྣལ་འབྱོར་ཡང་མ་ཡིན། ཡིད་ལ་བྱ་བ་ཡང་མ་འདྲི་ཤིག །དེས་ཀྱང་དེ་དག་ལ་ལུང་བསྟན་པ་མ་སྦྱིན་ཅིག །དྲན་པར་བྱ་བ་མ་ཡིན། ཀུན་དྲི་བ་མ་ཡིན། རྣལ་འབྱོར་མ་ཡིན། ཡིད་ལ་བྱ་བ་ཡང་མི་བསྒོའོ། །སྟན་གཅིག་ལ་འདུག་པར་མི་བྱ། 
[279b.4]འཆག་ས་གཅིག་ཏུ་འཆག་པར་མི་བྱ། གནས་ཁང་གཅིག་ཏུ་འཁོད་པར་མི་བྱ། གཞན་དུ་ཚིག་འདི་སྐད་ཅེས་བརྗོད་དོ། །ཚེ་དང་ལྡན་པ་ཁྱེད་ཀྱིས་འདི་ལྟ་བུ་ལས་ལེགས་པར་རྙེད་པ་ཅི་ཡོད་ན་འདི་ལྟར་ཁྱེད་ཀྱིས་ལེགས་པར་གསུངས་པ་ཆོས་འདུལ་བ་ལས་རབ་ཏུ་བྱུང་ན་ཐབ་མོ་བྱེད་པ་
[279b.5]ལ་ཞུགས་ཤིང་རྣམ་པར་བཟུང་ནས་རྩོད་པ་ལ་ཞུགས་ཏེ། ཚེ་དང་ལྡན་པ་རྣམས་རྩོད་པ་གཉིས་སུ་གྱུར་པ་ནི་གཉི་ག་རྒྱལ་བར་མི་འགྱུར་གྱི། དེ་དག་གཏན་ལ་ཕབ་ན་གཅིག་ནི་རྒྱལ་བར་འགྱུར། གཅིག་ནི་ཕམ་པར་འགྱུར་གྱིས་ཚེ་དང་ལྡན་པ་རྣམས་འདི་ལྟར་སོ་སོར་རྩོད་པ་དང་། རྣམ་
[279b.6]པར་རྩོད་པ་དང་། མི་མཐུན་པར་སྨྲ་བ་དེ་ལྟ་བུ་དེ་ཐོང་ཤིག་ཅེས་བྱ་བ་དེ་ནི་གཟུ་བོས་བྱ་བ་ཞེས་བྱའོ། །དེའི་ངོ་བོ་ཉིད་ཚོལ་བ་བྱིན་པས་བྱ་བ་གང་ཞེ་ན། དགེ་སློང་གང་གིས་ཉེས་པ་སྤྱོད་པ་དེ་ཁས་ལེན་ཁས་བླངས་པ་ལས་བསྙོན། བསྙོན་པ་ལས་ཀྱང་སླར་ཁས་ལེན་པ་དེ་ལ་དགེ་འདུན་གྱིས་བཞག་
[279b.7]པ་མ་ཡིན་པ་བསྐྱོ་བ་མ་ཡིན་པ་གསོལ་བ་དང་བཞིའི་ལས་ཀྱིས་དེའི་ངོ་བོ་ཉིད་ཚོལ་བ་བྱིན་ཅིག །དེའི་ངོ་བོ་ཉིད་ཚོལ་བ་བྱིན་པའི་དགེ་སློང་གིས་བྱ་བ་འདི་ལྟ་བུ་ལ་འཇུག་པར་བྱའོ། །དེའི་ངོ་བོ་ཉིད་ཚོལ་བ་བྱིན་པའི་དགེ་སློང་གིས་རབ་ཏུ་དབྱུང་བར་མི་བྱ་བ་ནས་སྔ་མ་བཞིན་ཏེ། གང་ལ་དགེ་འདུན་གྱིས་
[280a]
[280a.1]དེའི་ངོ་བོ་ཉིད་ཚོལ་བ་བྱིན་པ་དང་། གང་དེ་དང་འདྲ་བས་ཀྱང་རུང་སྟེ། ཉེས་པ་དེ་ལྟ་བུ་བྱུང་བ་མི་བྱ། དེ་བས་ཐུ་བ་ཡང་མ་བྱེད་ཅིག་པའི་བར་དུ་སྟེ། སྔ་མ་བཞིན་འདི་ལྟར་གང་ཟག་བཅུ་གཉིས་ཀྱིར་སྡོམ་པས་མི་བསྒོ་བ་དེ་ནི་དེའི་ངོ་བོ་ཉིད་ཚོལ་བ་བྱིན་པས་བྱ་བ་
[280a.2]ཞེས་བྱའོ། །བསླབ་པ་བྱིན་པས་བྱ་བ་གང་ཞེ་ན། དགེ་སློང་གང་མི་ཚངས་པར་སྤྱོད་པ་འཁྲིག་པའི་ཆོས་བྱས་ཀྱང་དེ་ལ་སེ་གོལ་གཅིག་གཏོགས་པ་ཙམ་དུ་ཡང་བཅབ་པའི་སེམས་མ་སྐྱེས་པ་སྟེ། དེ་ལ་དགེ་འདུན་གྱིས་བསྐྱོ་བ་མེད། གཞག་པ་མེད་པར་གསོལ་བ་དང་། 
[280a.3]བཞིའི་ལས་ཀྱིས་བསླབ་པ་སྦྱིན་པར་བྱ་སྟེ། ཇི་ལྟར་ཚེ་དང་ལྡན་པ་དགའ་ལྡན་བཞིན་པ་ནི་རྒྱས་པར་འདུལ་བ་དང་སྦྱར་རོ། །བསླབ་པ་བྱིན་པའི་དགེ་སློང་གིས་རབ་ཏུ་དབྱུང་བར་མི་བྱ་བ་ནས་སྔ་མ་བཞིན་ཏེ། གང་ལ་དགེ་འདུན་གྱིས་བསླབ་པ་བྱིན་པ་དང་གང་དེ་དང་འདྲ་བ་
[280a.4]གཞན་དག་ཀྱང་རུང་སྟེ། ཉེས་པ་དེ་ལྟ་བུའི་ལྟུང་བ་ཕྱིས་ཀྱང་མ་བྱེད་ཅིག །དེ་བས་ཐུ་བ་ཡང་མ་བྱེད་ཅིག་པའི་བར་དུ་སྟེ། སྔ་མ་བཞིན་ཏེ་དེ་འདི་ལྟར་གང་ཟག་བཅུ་གཉིས་ཀྱིས་སྡོམ་པས་མི་བསྐོའོ། །བསླབ་པ་བྱིན་པའི་དགེ་སློང་གིས་དགེ་སློང་གི་བསླབ་པ་ཐམས་ཅད་ལ་
[280a.5]བསླབ་པར་བྱའོ། །དགེ་འདུན་གྱི་མཐར་འདུག་པར་བྱའོ། །དེས་བསྙེན་པར་རྫོགས་པའི་རྣམས་ལ་བྱིན་ལེན་བྱོས་ཤིག །དེ་ལ་བསྙེན་པར་མ་རྫོགས་པས་བྱིན་ལེན་བྱོས་ཤིག །དེ་བསྙེན་པར་རྫོགས་པ་དང་ལྷན་ཅིག་ཉལ་བ་བསྒྱུར་ཞིང་གུད་དུ་ཕྱུང་ཤིག །བསླབ་པ་བྱིན་
[280a.6]པའི་དགེ་སློང་གིས་ལས་རྣམ་པ་གཉིས་བྱས་ཏེ། གསོ་སྦྱིན་དང་། སྐབས་དབྱེ་བའོ། །བསླབ་པ་བྱིན་པས་གྲངས་སུ་བསྐངས་ཏེ་གསོ་སྦྱིན་མ་བྱེད་ཅིག །དགེ་འདུན་གྱི་ལས་གཞན་ལ་ཡང་དེ་བཞིན་ནོ། །དེ་སྟེ་བསླབ་པ་བྱིན་པ་གསོ་སྦྱིན་གྱི་ནང་དུ་འོངས་ན་ནི་མ་བསྐྱོ་ཤིག ། 
[280a.7]དེ་སྟེ་འགྲོ་ན་ཡང་མ་གཟུང་ཤིག །དེ་ཅིའི་ཕྱིར་ཞེ་ན། དགེ་འདུན་མ་འདུས་པར་ཡང་མི་འགྱུར། འདུས་པར་ཡང་མི་འགྱུར་ཏེ། འདི་ནི་བསླབ་པ་བྱིན་པས་བྱ་བ་ཞེས་བྱའོ། །མཚམས་མ་བཅད་པའི་གནས་བརྟན་གྱི་བྱ་བ་གང་ཞེ་ན། མཚམས་མ་བཅད་པའི་གནས་བརྟན་གྱི་
[280b]
[280b.1]དགེ་སློང་གིས་བྱ་བ་འདི་ལྟ་བུ་ལ་འཇུག་པར་བྱའོ། །དེ་ལ་གང་གསར་བུའི་དགེ་སློང་འཁོད་པ་རྣམས་དེས་དེ་དག་ཀུན་ཤེས་པར་བྱ། བསྐྱང་བར་བྱ། རྗེས་སུ་བསྟན་པར་བྱ། སྡིག་པ་ལས་བཟློག་པར་བྱ། དགེ་བ་ལ་གཞུག་པར་བྱ། ཁ་ཏོན་བྱེད་པ་དང་། ཀུན་འདྲི་བ་དང་། སྤོང་བ་དང་། 
[280b.2]སོ་སོར་དབེན་པར་འཇུག་པ་དང་། རྣལ་འབྱོར་དང་། ཡིད་ལ་བྱེད་པའི་རྣམས་དེ་དག་ལ་སོ་སོར་ལུང་བསྒོ་བར་བྱ། ཀུན་མཚུངས་པར་སྤྱོད་པ་ལ་གཞུག་པར་བྱ། བསླབ་པར་བྱ་བ་ལ་སོ་སོར་བརྟག་པར་བྱ། རྙེད་པ་གྲུབ་པར་བྱ། ནམ་སོ་སོར་བགེད་པའི་ཚེ་སོ་སོར་བགོ་སྐལ་སྙོམས་པར་
[280b.3]མིག་སྔར་བགོའོ། །ནད་པ་ལ་བལྟ་བར་བྱ། ནད་པའི་ནད་གཡོག་ཏུ་དགེ་སློང་རྣམས་སྤྲོ་བར་བྱ། ནད་པ་རྣམས་ལ་ཆོས་ཀྱི་གཏམ་བྱ། ལམ་དང་ལམ་མ་ཡིན་པ་ཡང་དག་པར་བསྒྲག་པར་བྱ། མཐོང་བ་རྣམ་པར་སྤྱོད་པའི་རྒྱུད་མི་གཏང་བར་བྱ། རྣམ་པ་ཐམས་ཅད་དུ་
[280b.4]ཡང་ནད་པ་ལ་གཡེལ་བར་མི་བྱ། མཚམས་མ་བཅད་པའི་གནས་སུ་དགེ་སློང་རྣམས་ལྷགས་པ་ལ་གང་གཞན་ཅི་ཡང་རུང་བྱ་བར་འགྱུར་བ་དེ་ཐམས་ཅད་ལ་དགེ་སློང་གནས་བརྟན་གྱིས་ཐོག་མར་འཇུག་པར་བྱ་སྟེ། འདི་ནི་མཚམས་མ་བཅད་པའི་གནས་བརྟན་གྱི་བྱ་བ་ཞེས་བྱའོ། །
[280b.5]ཀུན་དགའ་ར་བའི་བྱ་བ་གང་ཞེ་ན། ཀུན་དགའ་ར་བའི་ཞེས་བྱ་བ་ནི་དགེ་འདུན་རྣམས་ཀུན་ཏུ་དགའ་བའི་གནས་ཏེ་དེ་སོ་སོ་ནས་དགེ་སློང་དག་ལྷགས་པ་རྣམས་བྱ་བར་བཅས་པ་ཡང་ཐ་དད་པས་ན་དགེ་སློང་དེས་འདི་དག་གིས་བྱ་བ་བཅས་པ་དེ་ཆོས་བཞིན་ཡིན་ནམ། འོན་ཏེ་ཆོས་བཞིན་མ་
[280b.6]ཡིན་ཞེས་བརྟག་པར་བྱའོ། །དེ་སྟེ་ཆོས་བཞིན་ཡིན་ལ་བདག་ལ་ཡང་གནོད་པར་མི་འགྱུར། གཞན་ལ་ཡང་གནོད་པར་མི་འགྱུར་ན་གཡེལ་བར་གཞག་གོ། །དེ་སྟེ་ཆོས་བཞིན་མ་ཡིན་ལ་བདག་ལ་ཡང་གནོད་པར་འགྱུར། གཞན་ལ་ཡང་གནོད་པར་འགྱུར་བར་ཤེས་ལ་བདག་ཅག་
[280b.7]གི་ཕྱོགས་མཐུ་དང་ལྡན། གྲོགས་དང་ལྡན། འཁོར་དང་ལྡན་པར་གྱུར་ཅིང་དེ་ལྟ་བུའི་ཕྱིར་དགེ་འདུན་གྱི་དབྱེན་དང་། དགེ་འདུན་འཁྲུགས་པ་དང་། དགེ་འདུན་གཉིས་སུ་ཆད་པ་དང་། དགེ་འདུན་སོ་སོར་ཡང་མི་འགྱུར། བདག་གིས་ཆོས་བཞིན་མ་ཡིན་པར་བྱ་བ་ལ་བཅས་པ་
[281a]
[281a.1]དེ་ཕྱུང་ནས་ཆོས་བཞིན་བྱའོ། །ཆོས་བཞིན་བྱའོ་སྙམ་དུ་ནུས་པ་དང་། དེས་དགེ་འདུན་རྣམས་ལ་ཀྱེ་འདི་ནི་ཆོས་བཞིན་དུ་བྱ་བར་བཅས་པ་མ་ཡིན་གྱིས་འདི་ཕྱུང་ལ་ཆོས་བཞིན་པ་གཞན་བྱའོ་ཞེས་གོ་བར་སྒོ་ཤིག །དེ་སྟེ་བདག་ཅག་གི་ཕྱོགས་མཐུ་ཆུང་ངམ། 
[281a.2]འགྲོན་པ་མེད་དམ་འཁོར་མེད་པར་གྱུར་པ་དེའི་ཕྱིར་དགེ་འདུན་ཀྱང་འབྱེད། དགེ་འདུན་ཀྱང་འཁྲུགས་དགེ་འདུན་སོ་སོར་ཡང་འགྱུར་ཞིང་། བདག་གིས་ཆོས་མ་ཡིན་པར་བཅའ་བ་འདི་ཕྱུང་ལ་ཆོས་བཞིན་དུ་བྱ་བར་མི་ནུས་པར་ཤེས་པ་དེ་ཅང་མ་ཟེར་བར་འདུག་ཤིག །ཡང་ན་གུད་དུ་སོང་
[281a.3]ཤིག །དེ་ལྟ་བུའི་རྐྱེན་གྱིས་རྣམ་པར་འཛིན་ཅིང་མ་འདུག་ཤིག །ཀུན་དགའ་ར་བ་ཞེས་བྱ་བ་ནི་འདི་རྣམས་ཀྱང་ཡིན་ཏེ། ཀུན་དགའ་ར་བའི་ནང་ན་ཁང་ཕྲན་དང་། ཁང་པ་དང་། ཁང་བུ་བརྩེགས་པ་དང་། ཁང་པ་འཁོར་དུ་བཅས་པ་དང་། སྤྱིལ་པོ་དང་། སྤྱིལ་བུའི་དངོས་
[281a.4]པོ་དང་། འཆག་ས་དང་། སྐྱེད་ཤིང་དང་། གསིང་མ་རྣམས་ཐམས་ཅད་ཀྱང་ཇི་ལྟར་རྒན་རིམས་བཞིན་དུ་བསྒོ་བར་བྱའོ། །ཕྱི་བདར་བྱ་བ་དེ་ནི་ཀུན་དགའ་ར་བའི་བྱ་བ་ཞེས་བྱའོ། །ཀུན་དགའ་ར་བའི་གནས་བརྟན་གྱི་བྱ་བ་གང་ཞེ་ན། ཀུན་དགའ་ར་བའི་དགེ་སློང་གནས་
[281a.5]བརྟན་གྱིས་བྱ་བ་དེ་ལྟ་བུ་ལ་འཇུག་པར་བྱ། ཀུན་དགའ་ར་བའི་དགེ་སློང་གི་གནས་བརྟན་གྱིས་བཞིན་མདོག་གསལ་བར་བྱ། ཁྲོ་གཉེར་མེད་པར་བྱ། སྔར་འཛུམ་པར་བྱ། སྔར་སྨྲ་བར་བྱའོ། །སྙན་པར་སྨྲ་བར་བྱ། ཚུར་ཤོག་བདེ་བར་འོངས་སམ་ཞེས་སྙན་ཚིག་སྨྲ་བར་བྱ། ཚིག་
[281a.6]སྙན་ཅིང་མི་རྩུབ་པ་མགུ་ཞིང་རངས་པར་སྨྲ་བར་བྱ། གང་དེ་ན་དགེ་སློང་གཞོན་ནུ་གསར་བུ་འཁོད་པར་གྱུར་པ་དེ་དག་ནི་ཤེས་པར་བྱ་བ་ནས་སྔ་མ་བཞིན་ཏེ། ཐམས་ཅད་དུའང་དགེ་སློང་གནས་བརྟན་གྱིས་ཐོག་མར་འཇུག་པར་བྱ། རྒྱུད་མི་གཏང་བར་བྱ་བའི་བར་དུ་སྟེ། འཐབ་པ་དང་། 
[281a.7]མཚང་འདྲུ་བ་དང་། འཁྲུག་པ་དང་། རྩོད་པའི་རྣམས་བྱུང་བར་གྱུར་ན་གདུལ་བའི་ཕྱིར་རིག་པར་བྱ། ཞི་བའི་ཕྱིར་རྣམ་པར་ཞི་བར་རིག་པར་བྱ། འདི་ལྟར་ཡང་དགེ་སློང་ཀུན་དགའ་ར་བའི་གནས་བརྟན་གྱིས་ཐོག་མར་བཟའ་བའམ། བཅའ་བའམ། སྐྱོ་མའམ། ཐུག་པའམ། ནང་
[281b]
[281b.1]པར་བསྒོའམ། གཎྜཱི་བརྡུངས་སམ། སྔར་མྱུར་དུ་འགྲོ་བར་བྱ། སྔར་འདུག་པར་བྱ། བཀུར་སྟིར་བཅས། སྤྱི་དམའ་བར་བཅས། འཇིགས་པའི་དབང་དུ་བཅས། སེམས་དམན་པ་དང་། རྡུལ་འཕྱག་པའི་སེམས་ལྟ་བུར་བྱས་ལ་དགེ་འདུན་གྱི་མདུན་དུ་འགྲོ་བར་
[281b.2]བྱའོ། །སོང་ནས་ཀྱང་རྒན་རིམས་ཀྱི་མཐར་ཕྱག་བྱས་ལ་རང་གི་སྟན་ག་ལ་བ་དེར་འདུག་པར་བྱའོ། །གནས་བརྟན་དང་། བར་མ་དང་། གསར་བུ་ལ་བྱམས་པའི་སེམས་དང་། ཕན་པའི་སེམས་དང་། རྗེས་སུ་བརྩེ་བའི་སེམས་དང་། ཕ་དང་མ་དང་ཕུ་ནུ་བོར་འདུ་ཤེས་
[281b.3]བསྐྱེད་དེ། འཁོར་ཐམས་ཅད་ལ་བརྟག་པར་བྱ་སྟེ། ལེགས་པ་བཟང་པོར་བཅས་སམ། སུ་ལེགས་པར་བགོས། སུ་ལེགས་པར་མ་བགོས་བརྟགས་ཏེ། གང་བཟང་ཞིང་ལེགས་པར་ཆས་པ་དེ་དག་ལ་ནི་གཡེལ་བར་གཞག །གང་ལེགས་པར་མ་ཆས་ཤིང་མི་སྡུག་པ་དེ་
[281b.4]དག་ནི་བསྒོ་ཞིང་བཅོས་པར་བྱ། ལེགས་པར་བགོས་པ་ནི་དེས་གཡེལ་བར་གཞག །ལེགས་པར་མ་བགོས་པ་དེ་ལ་ནི་བརྡ་དང་མཚན་མ་བྱ། དེས་མཚན་མ་མ་ཚོར་ན་ཡང་དྲུང་ན་འདུག་པ་ལ་མཚན་མ་བྱ། དྲུང་ན་འདུག་པས་ཀྱང་མ་ཚོར་ན་དེར་དགེ་སློང་གནས་བརྟན་ཉིད་
[281b.5]ཀྱིས་ཇི་ནས་ལེགས་པར་གྱོན་པ་དང་། སྒྲ་མ་ཆེ་བར་སྒོ་ཤིག །དགེ་སློང་གནས་བརྟན་གྱིས་རྒན་རིམས་སུ་གཟར་བུ་ཐོགས་ནས་ཁ་ཟས་འབྲིམ་པར་ཤོམ་པའི་ཚེ་རུང་བར་བྱས་སམ། མ་བྱས་ཞེས་སྨྲོས་ཤིག་འབྱོར་ཚོགས་ཤེས་མ་བྱུང་གི་བར་དུ་སྐད་ཅིག་སྡོད་ལ་ཐམས་ཅད་
[281b.6]ལ་སྙོམས་པར་བྲིམས་ཤིག་ཅེས་སྨྲ་བར་བྱའོ། །དགེ་སློང་གནས་བརྟན་གྱིས་གནས་བརྟན་དང་བར་མ་དང་གསར་བུ་དག་གི་རྗེས་སུ་མཐུན་པར་བྱ། གནས་བརྟན་དང་བར་མ་དང་གསར་བུས་ཀྱང་དེའི་རྗེས་སུ་མཐུན་པར་གྱིས་ཤིག །དེ་སྟེ་དད་པའི་བྲམ་ཟེ་དང་ཁྱིམ་བདག་རྣམས་
[281b.7]ལྷགས་ན་དེ་དག་ལ་ཡང་མཚུངས་པར་བགོ་ཞིང་སྦྱིན་པར་བྱའོ། །དེ་སྟེ་དེ་བགོར་མ་དད་དམ། དད་པའི་བྲམ་ཟེ་དང་ཁྱིམ་བདག་མ་འདོད་ན་ཡང་དགེ་སློང་གནས་བརྟན་གྱིས་ཆོས་ཀྱི་གཏམ་ཡང་དག་པར་བསྟན་པར་བྱ། བསྟབ་པར་བྱ། ཡང་དག་པར་གཟེངས་བསྟོད་པར་བྱ། 
[282a]
[282a.1]ཡང་དག་པར་དགའ་བར་བྱས་ལ། བདག་ཅག་ལ་ནི་འདི་ཡོད་དོ་ཞེས་སྨྲ་བར་བྱ་སྟེ། འདི་ནི་ཀུན་དགའ་ར་བའི་གནས་བརྟན་གྱི་བྱ་བ་ཞེས་བྱའོ། །གནས་ཁང་གི་བྱ་བ་གང་ཞེ་ན། དགེ་སློང་གང་གནས་ཁང་ན་འདུག་པ་དེས་གནས་ཁང་དེ་དུས་དུས་སུ་ཆག་
[282a.2]ཆག་གདབ། ཕྱག་དར་བྱ། ཕྱགས་པ་དོར་བར་བྱ། ལྕི་བས་ཤིན་ཏུ་འཇམ་པོར་བྱུག་པར་བྱ། སྔོ་ཅུང་ཟད་བྱུང་ན་ཡང་མེད་པར་བྱ། གས་པ་དང་། ཞིགས་པ་དང་། གོགས་པ་རྣམས་སླར་བཅོས་པར་བྱ། བུམ་པ་ཆུས་བཀང་སྟེ་གཞག་པར་བྱ་སྟེ། ཡོངས་སུ་
[282a.3]སྤྱད་པའི་བུམ་པ་དང་། གཙང་མའི་རིལ་བ་དང་། སྣམ་ཕྱི་སའི་རིལ་བ་དང་། རྐང་པ་བཀྲུ་བ་རྣམས་བཀང་སྟེ་བཞག་པ་དེ་ནི་གནས་ཁང་གི་བྱ་བ་ཞེས་བྱའོ། །གནས་ཁང་གི་གནས་བརྟན་གྱི་བྱ་བ་གང་ཞེ་ན། གནས་ཁང་གི་དགེ་སློང་གནས་བརྟན་གྱི་བྱ་བ་ནི་དེས་འདི་ལྟ་བུ་ལ་
[282a.4]འཇུག་པར་བྱའོ། །དགེ་སློང་གསར་བུ་གང་དག་དེ་ན་འཁོད་པར་གྱུར་པ་དེ་དག་ཤེས་པར་བྱ་བ་ནས་སྔ་མ་བཞིན་ཏེ། དགེ་སློང་གནས་བརྟན་གྱིས་ཐམས་ཅད་ལ་ཐོག་མར་འཇུག་པར་བྱ། རྒྱུད་མི་གཏང་བར་བྱ་བའི་བར་དུ་སྟེ། འདི་ནི་གནས་ཁང་གི་དགེ་སློང་གནས་བརྟན་གྱི་བྱ་བ་ཞེས་
[282a.5]བྱའོ། །ཁང་པ་འཁོར་དུ་བཅས་པའི་བྱ་བ་གང་ཞེ་ན། ཁང་པ་འཁོར་དང་བཅས་པ་དེ་ན་དགེ་སློང་གང་འདུག་པ་དེས་ཁང་པ་འཁོར་དང་བཅས་པ་དེ་དུས་དུས་སུ་བྱི་བདར་བྱ་བ་ནི་སྔ་མ་བཞིན་ཏེ། རྐང་པ་བཀྲུ་བའི་རྣམས་བཀང་སྟེ་གཞག་པའི་བར་དུའོ། །ཁང་པ་འཁོར་དང་བཅས་པ་
[282a.6]དེ་ན་དགེ་སློང་གྲོགས་པོ་གང་འཁོད་པའི་རྣམས་ལ་ཡང་བྱམས་པའི་ལུས་ཀྱི་ལས་ཀྱིས་མཚུངས་པར་སྤྱད་པར་བྱ། བྱམས་པའི་ངག་གི་ལས་དང་། བྱམས་པའི་ཡིད་ཀྱི་ལས་ཀྱང་མཚུངས་པར་སྤྱད་པར་བྱ། དེར་ཡང་ཐབ་མོ་མི་དབྱུང་བར་བྱ། མཚང་འདྲུ་བ་དང་། འཁྲུག་པ་དང་། 
[282a.7]རྩོད་པ་མི་དབྱུང་བར་བྱ། དེ་སྟེ་དེར་འཐབ་པ་དང་། སྨོད་པ་དང་། འཁྲུག་པ་དང་། རྩོད་པ་ཞིག་བྱུང་ན་ཞི་བར་ནུས་ན་ནི་དེ་བཞིན་ལེགས། དེ་སྟེ་ཡང་མི་ནུས་ན་གུད་དུ་སོང་ཤིག །འདི་ནི་ཁང་པ་འཁོར་དུ་བཅས་པའི་བྱ་བ་ཞེས་བྱའོ། །ཁང་པ་འཁོར་དུ་བཅས་པའི་གནས་བརྟན་
[282b]
[282b.1]གྱི་བྱ་བ་གང་ཞེ་ན། ཁང་པ་འཁོར་དུ་བཅས་པའི་དགེ་སློང་གནས་བརྟན་གྱི་བྱ་བ་ནི་དེས་འདི་ལྟ་བུ་ལ་འཇུག་པར་བྱའོ། །དེ་ན་དགེ་སློང་གསར་བུ་གང་འཁོད་པར་གྱུར་པ་དེ་དག་ཀུན་ཤེས་པར་བྱས་ནས། སྔ་མ་བཞིན་ཏེ། ཐམས་ཅད་དུ་ཡང་དགེ་སློང་གནས་བརྟན་ཐོག་མར་འཇུག་
[282b.2]པར་བྱ་བ་དང་། རྒྱུད་མི་གཏང་བར་བྱ་བའི་བར་དུ་སྟེ། འདི་ནི་ཁང་པའི་འཁོར་དང་བཅས་པའི་གནས་བརྟན་གྱི་བྱ་བ་ཞེས་བྱའོ། །ནགས་ཀྱི་བྱ་བ་གང་ཞེ་ན། ནགས་ཞེས་བྱ་བ་ནི་སྐྱེད་ཤིང་གི་ནགས་དེ་ན་དགེ་སློང་འཁོད་པ་རྣམས་ཀྱིས་བདག་ཅག་གནས་འདི་ན་འཁོད་ལ་འཚོ་བའི་
[282b.3]བར་ཆད་དུ་འགྱུར་བའམ། ཚངས་པར་སྤྱོད་པའི་བར་ཆད་དུ་འགྱུར་བ་ལྟ་ཡོད་དམ་མེད་ཅེས་རྒྱང་གྲགས་གཅིག་ཚུན་ཆད་འཁོར་ཡུག་ཏུ་བརྟག་པར་བྱའོ། །དེ་སྟེ་ཡོད་པར་མཐོང་ན་རིང་དུ་དོར་བར་བྱའོ། །དེ་སྟེ་མེད་པར་མཐོང་ལ་དགོས་པར་གྱུར་དང་རྒྱང་གྲགས་གཅིག་ཚུན་
[282b.4]ཆད་དུ་སྡོམ་པ་བསྐོ་བར་བྱ། རུང་བའི་ས་ཡང་བསྐོ་བར་བྱ། གསོ་སྦྱིན་གྱི་གནས་ཀྱང་བསྐོ་བར་བྱ། དེ་ན་ཕན་ཚུན་ཁ་ཟས་ཀྱི་ལོངས་སྤྱོད་དང་། ཆོས་ཀྱི་ལོངས་སྤྱོད་ཀྱིས་སྤྲོ་བ་བསྐྱེད་པར་བྱ། དེ་ན་འཐབ་པ་མི་འབྱུང་བ་དང་། མཚང་འདྲུ་བ་མི་འབྱུང་བ་དང་། ཁོན་པ་མི་
[282b.5]འབྱུང་བ་དང་། རྩོད་པ་མི་འབྱུང་བར་བྱ་བ་དེ་ནི་ནགས་ཀྱི་བྱ་བ་ཞེས་བྱའོ། །མལ་སྟན་གྱི་བྱ་བ་གང་ཞེ་ན། དགེ་སློང་རྣམས་ཀྱིས་མལ་སྟན་དུས་དུས་སུ་བརྟག་པར་བྱ། བསྐམ་པར་བྱ། སྤྲུག་པར་བྱ། བགྲང་བར་བྱ། སྦ་བར་བྱ། དེ་སྟེ་དྲི་མ་ཅན་དུ་གྱུར་ན་བཀྲུ་བར་བྱ། 
[282b.6]རྡོལ་ཏམ་ཟད་པའི་ཆོས་སུ་གྱུར་ན་ཅི་ནུས་སུ་བཙེམ་ཞིང་གླན་པར་བྱ། འཚེམ་ཞིང་གློན་དུ་གཞུག་པར་བྱ། དགེ་སློང་གིས་ཕྱོགས་བཞིའི་དགེ་འདུན་གྱི་གོས་བགོས་ནས་བཤང་བའི་སར་འགྲོ་བར་མི་བྱ། གཅི་བའི་སར་མི་འགྲོ། དུགས་ཁང་དུ་མ་ཡིན། རྐང་པ་བཀྲུ་བའི་སར་
[282b.7]མ་ཡིན། ཚང་མང་དུ་མ་ཡིན། ཆར་འབབ་པ་ལ་གྱོན་ཏེ་འདུག་པར་མི་བྱ། ཉི་མ་ཚ་བ་ལ་མ་ཡིན་བསྲོ་ཁང་དུ་གཞག་པར་མི་བྱ། ཅི་ནས་གནོད་པར་འགྱུར་བའི་ས་ཐམས་ཅད་དུ་ཕྱོགས་བཞིའི་དགེ་འདུན་གྱི་གོས་དང་འཇུག་པར་མི་བྱ། བགོ་བར་མི་བྱ། གཞག་པར་མི་བྱ། དགེ་སློང་
[283a]
[283a.1]རྣམས་ཀྱིས་མལ་སྟན་རྣམ་པ་འདི་ལྔར་སྤྱད་པར་མི་བྱ་སྟེ། ལྔ་གང་ཞེ་ན། དུད་པ་དང་། རྡུལ་དང་། ཆུ་དང་། བཤལ་བ་དང་། དྲུད་པའོ། །དགེ་སློང་རྣམས་ཀྱིས་ཕྱོགས་བཞིའི་དགེ་འདུན་གྱི་གོས་བགོས་བཞིན་གཙུག་ལག་ཁང་ཆག་ཆག་མི་གདབ། 
[283a.2]ས་མི་ཕྱག །ཕྱག་དར་མི་དོར། ལྕི་བས་ཞལ་ཞལ་མི་བྱ། ཆུའི་བུམ་པ་དགང་བར་མི་བྱ། ཡོངས་སུ་སྤྱོད་པའི་བུམ་པར་མ་ཡིན། གཙང་མའི་རིལ་བར་མ་ཡིན། བཤང་བའི་རིལ་བར་མ་ཡིན། རྐང་པ་བཀྲུ་བའི་བུམ་པ་དགང་བར་མི་བྱ། སྣོད་འབྲིམ་པར་མ་ཡིན། 
[283a.3]གཙུག་ལག་ཁང་སྐྱོང་དུ་མ་ཡིན། ལྷུང་བཟེད་ཀྱི་ལས་བྱེད་པར་མ་ཡིན། གོས་ཀྱི་ལས་བྱེད་པར་མ་ཡིན། དགེ་སློང་རྣམས་ཀྱིས་ཕྱོགས་བཞིའི་དགེ་འདུན་གྱི་གོས་ལུས་ཀྱི་མཐང་ལ་བགོ་བར་མི་བྱ། རྔུལ་ཟན་མེད་པར་བགོ་བར་མི་བྱ། དགེ་སློང་དག་གིས་ཕྱོགས་བཞིའི་
[283a.4]དགེ་འདུན་གྱི་མལ་སྟན་རྣམས་བླ་གབ་མེད་པ་ལ་བཏིང་བ་དང་། སྒོ་ཁང་ཕན་ཆད་ཉེ་འཁོར་འདོམ་བཞི་བཅུ་རྩ་དགུའི་བར་དུ་བོར་ཏེ་མ་འགྲོ་ཤིག །དེ་སྟེ་བཤང་བའམ། གཅི་བའི་སར་འགྲོ་ན་ཡང་དགེ་སློང་འཁོད་པའི་རྣམས་ལ་བསྒོ་ལ་སོང་ཤིག །ཇི་ལྟར་བདག་ཉིད་
[283a.5]ཀྱིས་ལྷུང་བཟེད་དང་ཆོས་གོས་དང་ལུས་ཀྱི་པགས་པ་བཞིན་དུ་དགེ་སློང་དག་གིས་ཕྱོགས་བཞིའི་དགེ་འདུན་གྱི་མལ་སྟན་རྣམས་ཡོངས་སུ་བསྲུང་བར་བྱའོ། །དགེ་སློང་དག་གིས་ཅིའི་མཐའ་ནས་ཀྱང་ཕྱོགས་བཞིའི་དགེ་འདུན་གྱི་མལ་སྟན་ཡལ་བར་མི་བྱ་སྟེ། འདི་ནི་དགེ་
[283a.6]འདུན་གྱི་མལ་སྟན་གྱི་བྱ་བ་ཞེས་བྱའོ། །སྒོ་ལེབ་ཀྱི་བྱ་བ་གང་ཞེ་ན། སྒོ་ལེབ་ཅེས་བྱ་བ་ནི་སྒོའི་འཕར་མ་སྟེ། དགེ་སློང་གིས་དེ་ལ་རྡུང་ན་ཡུན་རིང་དུ་བརྡུང་བར་མི་བྱ། སྔར་ནང་ན་འཁོད་པའི་རྣམས་ཀྱིས་ཚོར་བར་བྱ་བའི་ཕྱིར་དལ་ནས་བགས་ཀྱིས་བརྡུང་བར་བྱའོ། །དབྱེ་
[283a.7]བའི་ཚེ་ཡང་དྲག་ཏུ་མི་དབྱེ་གཅོད་པའི་ཚེའང་དྲག་ཏུ་མི་གཅད། ཤེས་བཞིན་དུ་དལ་ནས་བགས་ཀྱིས་འཇུག་ཅིང་འབྱུང་བར་བྱ། སྒོའི་ཕྱོགས་གཉི་གར་ཀྱང་མི་འདྲུད་བཞིན་འབྱུང་བར་བྱ་སྟེ། འདི་ནི་སྒོ་ལེབ་ཀྱི་བྱ་བ་ཞེས་བྱའོ། །འཁོར་ལོའི་བྱ་བ་གང་ཞེ་ན། འཁོར་ལོ་ཞེས་བྱ་བ་
[283b]
[283b.1]ནི་སྒོའི་(སྟན་,སྟེན་)པ་བླ་འོག་སྟེ། དེ་ཤིན་ཏུ་འབྱོར་པར་བྱའོ། །དགེ་སློང་གཙུག་ལག་ཁང་ནས་གུད་དུ་འདོང་ན་བླ་འོག་གཉི་ག་ཆུག་ལ་དེང་ཤིག་དང་། གཙུག་ལག་ཁང་རུབ་པར་འགྱུར་རོ། །གཙུག་ལག་ཁང་རུབ་ན་བདག་ཅག་ཉིད་དང་། ལྷུང་བཟེད་དང་། ཆོས་གོས་དང་། 
[283b.2]མལ་སྟན་རྣམས་ཀྱང་རུབ་པར་འགྱུར་ཏེ། འདི་ནི་འཁོར་ལོའི་བྱ་བ་ཞེས་བྱའོ། །གནས་སྟོང་པའི་བྱ་བ་གང་ཞེ་ན། དགེ་སློང་གིས་གནས་སྟོང་པ་དེ་ཆག་ཆག་གདབ་པར་བྱ། ས་ཕྱག་པར་བྱ། ཕྱག་དར་དོར་བར་བྱ། ཅི་ནུས་སུ་ལྕི་བས་ཞལ་ཞལ་འཇམ་པོར་བྱ། གསང་
[283b.3]དང་། ཞིགས་པ་དང་། གོགས་པ་རྣམས་སླར་བཅོས་པར་བྱ། དེ་སྟེ་སྣོད་རྣམས་སོ་སོ་ནས་འདུག་པར་གྱུར་ན་ཡང་སྤྱད་དུ་བཟོད་ན་ནི་བཀྲུ་ཞིང་གཞག་པར་བྱ། མི་བཟོད་ན་དོར་བར་བྱ། དེ་སྟེ་རུང་བར་བྱེད་པ་ཡོད་ན་ཡང་རྩྭ་སྔོན་པོ་རྣམས་རེགས་ཤིག །ཁྱིམ་པ་དག་
[283b.4]ལྷགས་ན་དེ་དག་ལ་ཆོས་ཀྱི་གཏམ་བྱ་བར་བྱ། དགེ་སློང་གིས་གནས་སྟོང་པར་ཞུགས་ན་ཡང་ཡལ་བར་དོར་བར་མི་བྱ། དེ་སྟེ་གནས་པར་མི་འདོད་ན། དེས་ག་ལས་གར་འགྲོ་བརྟག་པར་བྱ། འགྲོ་བའི་ཉེ་འཁོར་དང་། བཤང་ས་དང་། གཅི་ས་དང་། སྐས་ཀ་དང་། ཐེམ་
[283b.5]སྐས་དང་། སྒོ་བཅད་པ་དང་། སྤྱོད་ཡུལ་རྣམས་ཀྱང་བརྟགས་ལ་གནས་པར་བྱའོ། །ཇི་ལྟར་དེ་དག་གིས་ཕྱིར་བྲེལ་བ་དང་། གནོད་པར་མི་འགྱུར་བར་བྱ་སྟེ། དེ་ནི་གནས་སྟོང་པའི་བྱ་བ་ཞེས་བྱའོ། །གནས་སྟོང་པའི་གནས་བརྟན་གྱི་བྱ་བ་གང་ཞེ་ན། གནས་སྟོང་
[283b.6]པའི་དགེ་སློང་གནས་བརྟན་གྱི་བྱ་བ་ནི་དེས་འདི་ལྟ་བུ་ལ་འཇུག་པར་བྱའོ། །གནས་སྟོང་པའི་དགེ་སློང་གནས་བརྟན་གྱི་བཞིན་གསལ་བ་དང་། ཁྲོ་གཉེར་མེད་པར་བྱ་བ་ནས་སྔ་མ་བཞིན། ཐབ་མོ་དང་། མཚང་འདྲུ་བ་དང་། ཁོན་པ་དང་། རྩོད་པའི་རྣམས་བྱུང་བར་
[283b.7]གྱུར་པ་གདུལ་བར་ནན་ཏན་བྱ། ཞི་བར་བྱ། རྣམ་པར་ཞི་བར་བྱ་བའི་བར་དུ་སྟེ། འདི་ནི་གནས་སྟོང་པའི་གནས་བརྟན་གྱི་བྱ་བ་ཞེས་བྱའོ། །ལྷུང་བཟེད་ཀྱི་བྱ་བ་གང་ཞེ་ན། དགེ་སློང་གིས་ཐལ་བ་མ་བཙགས་པ་ལྷུང་བཟེད་བཀྲུ་བར་མི་བྱ། ལྕི་བ་གསེག་མ་ཅན་གྱིས་བཀྲུ་བ་
[284a]
[284a.1]མ་ཡིན། བྱེ་མ་དང་འདྲེས་པའི་སས་མ་ཡིན། བྱེ་མ་དང་འདྲེས་པའི་ལྕི་བའི་རིལ་བུས་མ་ཡིན་གྱི་སྲན་ཕྱེས་ལྷུང་བཟེད་བཀྲུ་བར་བྱའོ། །ལྷུང་བཟེད་ལངས་ཏེ་བཀྲུ་བར་མི་བྱ། བསྐམ་པར་མི་བྱ། སྣོད་དུ་གཞུག་པར་མི་བྱ། སྦ་བར་མི་བྱ། ལམ་དུ་འགྲོ་བ་མ་
[284a.2]ཡིན། ཆུ་རྒལ་བ་ལ་མ་ཡིན། ས་མི་བདེ་བར་ལྷུང་བཟེད་གཞག་པར་མི་བྱ། དགེ་སློང་གིས་ལྷུང་བཟེད་ཀྱིས་གནས་ཁང་དུ་ཆག་ཆག་གདབ་པར་མི་བྱ། ཕྱག་དར་དོར་བར་མི་བྱ། ལྕི་བས་ཞལ་ཞལ་འཇོམ་པོར་བྱུག་པར་མི་བྱ། ལག་པ་བཀྲུ་བའི་ཆུ་བླང་བར་མི་བྱ། 
[284a.3]རྐང་པ་བཀྲུ་བའི་ཆུ་ལ་མ་ཡིན། གདོང་བཀྲུ་བའི་ཆུ་ལ་མ་ཡིན། ལུས་བཀྲུ་བའི་ཆུ་ལ་མ་ཡིན། དེས་ཆུའི་བུམ་པ་དགང་བར་མི་བྱ། དགེ་སློང་གིས་ལྷུང་བཟེད་བཤང་སར་བཀུར་བར་མི་བྱ། གཅི་བའི་སར་མ་ཡིན། དུགས་ཁང་དུ་མ་ཡིན། རྐང་པ་བཀྲུ་བའི་སར་མ་
[284a.4]ཡིན་ཏེ། ཅི་ནས་དགེ་སློང་གིས་ས་མི་གཙང་བ་ཐམས་ཅད་དུ་ལྷུང་བཟེད་བཀུར་བར་མི་བྱ། དགེ་སློང་ལྷུང་བཟེད་ཐོགས་བཞིན་དུ་མཆོད་རྟེན་ལ་ཕྱག་བྱ་བར་མི་བྱ། གླན་པའི་རིགས་ན་གླན་པར་མི་བྱ། ཤིན་ཏུ་གཤེར་བཞིན་གཞག་པར་མི་བྱ། ཤིན་ཏུ་སྐམ་པར་གཡེལ་བར་མི་བྱ། 
[284a.5]དལ་ནས་བགས་ཀྱིས་ཤེས་བཞིན་དུ་ཡོངས་སུ་སྤྱད་པར་བྱ་སྟེ། ནམ་ཞིགས་པའི་མཐར་ཐུག་གི་བར་དུ་བཅང་བར་བྱ་སྟེ། དགེ་སློང་གིས་ལྷུང་བཟེད་དེ་མིག་བཞིན་དུ་བསྲུང་བར་བྱའོ། །ཅི་ནས་ཀྱང་ཕྱིན་ཆད་བཙལ་མི་དགོས་པར་བྱས་ཏེ། དེ་ནི་ལྷུང་བཟེད་ཀྱི་བྱ་བ་ཞེས་
[284a.6]བྱའོ། །ཆོས་གོས་ཀྱི་བྱ་བ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ཀྱི་ཆོས་གོས་གསུམ་རྗེས་སུ་གནང་སྟེ། དྲེགས་པའི་ཕྱིར་མ་ཡིན། རྒྱགས་པ་བསྐྱེད་པའི་ཕྱིར་མ་ཡིན། བརྒྱན་པའི་ཕྱིར་མ་ཡིན། བཞག་པའི་ཕྱིར་མ་ཡིན་གྱི། དེ་འདི་ལྟར་
[284a.7]དགེ་སློང་རྣམས་བདེ་བར་སྤྱོད་པའི་ཕྱིར་ཏེ། སྦྲང་བུ་དང་། སྦྲང་མ་དང་། རླུང་དང་། ཚ་བ་དང་། སྦྲུལ་ལ་སོགས་པ་རེག་ན་མི་བདེ་བའི་གཉེན་པོའི་ཕྱིར་ངོ་ཚ་བ་དང་། ཁྲེལ་བ་གཡོག་པའི་ཕྱིར་རོ། །དེ་ཡང་དགེ་སློང་རྣམས་ཀྱིས་ཇི་ལྟར་ཡོངས་སུ་སྤྱད་པ་བཞིན་ཡོངས་
[284b]
[284b.1]སུ་སྤྱད་པར་བྱའོ། །དེ་ལ་སྦྱར་མ་ཡང་སྦྱར་མའི་སྤྱད་པ་བཞིན་སྤྱད་པར་བྱའོ། །སྟོད་གཡོགས་ཀྱང་སྟོད་གཡོགས་ཀྱི་སྤྱད་པ་བཞིན་སྤྱད་པར་བྱ། མཐང་གོས་ཀྱང་མཐང་གོས་ཀྱི་སྤྱད་པ་བཞིན་སྤྱད་པར་བྱའོ། །དེ་ལ་སྦྱར་མས་མི་སྤྱད་པ་ནི་འདི་རྣམས་ཏེ། དགེ་སློང་
[284b.2]རྣམས་སྦྱར་མ་གོན་བཞིན་གཙུག་ལག་ཁང་དུ་ཆག་ཆག་གདབ་པར་མི་བྱ། ས་ཕྱག་པར་མི་བྱ། ཕྱག་དར་དོར་བར་མི་བྱ། ལྕི་བས་ཞལ་ཞལ་འཇམ་པོར་བྱུག་པར་མི་བྱ། ཆུའི་སྣོད་དགང་བར་མི་བྱ། སྤྱད་པའི་བུམ་པར་མ་ཡིན། གཙང་བའི་རིལ་བར་མ་ཡིན། བཤང་
[284b.3]བའི་རིལ་བར་མ་ཡིན། རྐང་པ་བཀྲུ་བའི་སར་མ་ཡིན། སྣོད་བགེད་པར་མ་ཡིན། གཙུག་ལག་ཁང་སྐྱོང་དུ་མ་ཡིན། ལྷུང་བཟེད་ཀྱི་ལས་སུ་མ་ཡིན། ཆོས་གོས་ཀྱི་ལས་སུ་མ་ཡིན། ཁྲུས་མི་བྱ། སྦྱར་མ་བགོས་ནས་རྩྭའམ། ཤིང་ངམ། ལྕི་བའམ་སའང་
[284b.4]རུང་བཀུར་བར་མི་བྱ། སྦྱར་མ་བགོས་ནས་བཤང་སར་མི་འཇུག་གཅི་སར་མི་འཇུག །དུགས་ཁང་དུ་མ་ཡིན། རྐང་པ་བཀྲུ་བའི་སར་མ་ཡིན་ཏེ། ཅི་ནས་སྦྱར་མ་བགོས་ལ་མི་གཙང་བའི་ས་ཐམས་ཅད་དུ་འགྲོ་བར་མི་བྱ། མཐང་ལ་བགོ་བར་མི་བྱ། གདིང་བར་མི་བྱ། 
[284b.5]དེ་རྒྱུན་དུ་བགོ་བར་མི་བྱ། སྦྱར་མ་ལ་འཇུག་པར་མི་བྱ། ཉལ་བར་མི་བྱ་སྟེ། འདི་ནི་སྦྱར་མ་དེ་ལྟ་བུར་མི་སྤྱོད་པའོ། །སྦྱར་མ་འདི་ལྟར་སྤྱད་པར་བྱ་སྟེ། དགེ་སློང་མ་སྦྱར་མ་བགོས་ནས་བསོད་སྙོམས་ལ་འཇུག་པར་བྱ། གྲོང་དུ་འཇུག་པར་བྱ། སྤྱོད་ཡུལ་དུ་འཇུག་པར་བྱ། 
[284b.6]ཟས་ལ་འཇུག་པར་བྱ། སྐྱོ་མ་དང་ཐུག་པ་ལ་འཇུག་པར་བྱ། འདི་ལྟར་ཡང་སྦྱར་མ་ནི་རྣམ་པ་གཉིས་སུ་སྤྱད་པ་བཞིན་སྤྱད་པར་བྱ་སྟེ། ཡང་ན་སྟེང་དུ་བགོ་བར་བྱ། ཡང་ན་སྔས་སུ་གཞུག་པར་བྱའོ། །སྟོད་གཡོགས་སྤྱད་པ་ཡང་འདི་ལྟར་སྤྱད་དེ། དགེ་སློང་རྣམས་
[284b.7]སྟོད་གཡོགས་བགོས་ནས། གཙུག་ལག་ཁང་དུ་ཆག་ཆག་གདབ་པར་མི་བྱ། ས་ཕྱག་པར་མི་བྱ། ཕྱག་དར་དོར་བར་མི་བྱ། ལྕི་བས་ཞལ་ཞལ་འཇམ་པོར་བྱུག་པར་མི་བྱ། ལྷུང་བཟེད་ཀྱི་ལས་མི་བྱ། ཆོས་གོས་ཀྱི་ལས་མི་བྱ། བཀྲུ་བར་མི་བྱ། སྟོད་གཡོགས་
[285a]
[285a.1]བགོས་བཞིན་དུ་རྩྭའམ། ཤིང་ངམ། ས་བཀུར་བར་མི་བྱ། སྟོད་གཡོགས་དང་བཤང་བའི་སར་འཇུག་པར་མི་བྱ། གཅི་བའི་སར་འཇུག་པར་མི་བྱ། དུགས་ཁང་དུ་མ་ཡིན། རྐང་པ་བཀྲུ་བའི་སར་མ་ཡིན་ཏེ། སྟོད་གཡོགས་དང་བཅས་མི་གཙང་བ་
[285a.2]ཐམས་ཅད་དུ་འཇུག་པར་མི་བྱའོ། །ལུས་ཀྱི་མཐང་ལ་བགོ་བར་མི་བྱ། རྔུལ་ཟན་དུ་གདིང་བ་མི་བྱ། རྒྱུན་དུ་སྤྱད་ཅིང་བགོ་བར་མི་བྱ་སྟེ། འདི་ནི་སྟོད་གཡོགས་ཏེ་འདི་ལྟར་ནི་སྟོད་གཡོགས་མི་སྤྱད་པའོ། །སྟོད་གཡོགས་དེ་འདི་ལྟར་སྤྱད་དེ། སྟོད་གཡོགས་བགོས་ནས་
[285a.3]ཆུའི་རྫ་མ་དགང་བར་བྱ། སྤྱད་པའི་རྫ་མ་དགང་། གཙང་མའི་རིལ་བ་དགང་། བཤང་སའི་རིལ་བ་དགང་། རྐང་པ་བཀྲུ་བའི་རིལ་བ་ཡང་དགང་བར་བྱ། སྣོད་བགོ་བར་བྱ། གཙུག་ལག་ཁང་སྐྱོང་བྱ། གཞན་གང་ཡང་རུང་སྟེ་རུང་བར་འགྱུར་བ་ཐམས་ཅད་ལའང་སྟོད་
[285a.4]གཡོགས་བགོ་བར་བྱའོ། །མཐང་གོས་ནི་ཐམས་ཅད་དུ་བགོས་ཏེ། ལུས་ཀྱི་མཐང་ལ་བགོ། རྟག་ཏུ་ཡང་བགོ་ཞིང་སྤྱད་པར་བྱའོ། །དགེ་སློང་གིས་མི་གཙང་བའི་སར་ཆོས་གོས་གཞག་པར་མི་བྱ། ལྗིད་ཀྱིས་མནན་པར་མི་བྱ། དྲུབ་པར་རིགས་ན་དྲུབ་པར་བྱ། བཀྲུ་
[285a.5]བར་རིགས་ན་བཀྲུ་བར་བྱ། ཁ་བསྒྱུར་བར་རིགས་ན་ཁ་བསྒྱུར་བར་བྱ། དགེ་སློང་གིས་ཚོན་ཆེན་པོ་རྣམ་པ་ལྔ་པོ་ཉིད་བཅང་བར་མི་བྱ་སྟེ། ཚོན་ཆེན་པོ་རྣམ་པ་ལྔ་གང་ཞེ་ན། འདི་ལྟ་སྟེ། ཐིང་ཤིང་དང་། ལེ་བརྒན་རྩི་དང་། རྒྱ་སྐྱེགས་དང་། གུར་གུམ་དང་། མཚལ་ལོ། །
[285a.6]ཤུན་ཕྲགས་ཀྲི་མ་ཤ་མ་གཏོགས་ཏེ། གཞན་ཁ་དོག་ངུར་སྨྲིག་ཏུ་འགྱུར་བ་ཤིང་གི་ཤུན་ཕྲགས་ལ་ཁ་དོག་ཅན་ཆོངས་ཤིག །དེ་ཡང་གཞན་མེད་པར་གྱུར་ན་གདོད་ཉེས་པ་མེད་དོ། །སྦྱར་མ་ངེས་པར་མཚན་མ་ཅན་དུ་བྱའོ། །སྟོད་གཡོགས་ལ་ངེས་པར་མེད་ལ་མཐང་
[285a.7]གོས་ལ་ཡང་ངེས་པར་མེད་དོ། །དགེ་སློང་ལ་ཆོས་གོས་ངན་ནམ་ཉུང་ན་ཚལ་བུས་ལོགས་ཤིག་ནས་གླན་པར་བྱ་སྟེ། ལྔའམ། བདུན་ནམ། དགུའམ། བཅུའམ། བཅུ་གཅིག་གམ། ལྷག་པར་ཡང་རུང་སྟེ། དེ་ལྟར་དགེ་སློང་གིས་སྦྱར་མ་སྤྱད་པ་ནི་སྦྱར་མར་སྤྱོད་ཅིག ། 
[285b]
[285b.1]སྟོད་གཡོགས་སུ་སྤྱད་པ་ནི་སྟོད་གཡོགས་སུ་སྤྱོད་ཅིག །མཐང་གོས་སུ་སྤྱད་པ་ནི་མཐང་གོས་སུ་སྤྱོད་ཅིག །དགེ་སློང་གིས་ཇི་ལྟར་རང་གི་པགས་པ་བཞིན་དུ་ཆོས་གོས་ལ་བསྲུང་བར་བྱའོ། །ཅི་ནས་དེ་ཕྱི་ཕྱིར་བཙལ་མི་དགོས་པར་བྱ་སྟེ། འདི་ནི་ཆོས་གོས་ཀྱི་བྱ་བ་
[285b.2]ཞེས་བྱའོ། །གདིང་བའི་བྱ་བ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་གདིང་བ་རྣམ་པ་གཉིས་རྗེས་སུ་གནང་སྟེ། མལ་སྟན་ལ་བདེ་བའི་ཕྱིར་རོ། །སྟུག་ན་རིམ་གཅིག་བྱ། སྲབ་ན་ནི་རིམ་པ་གཉིས་སུ་བྱའོ། །དགེ་སློང་གིས་གདིང་བ་མ་བཏིང་གི་
[285b.3]བར་དུ་འདུག་པར་མི་བྱ། ཉལ་བར་མི་བྱ། གདིང་བ་གཅིག་རྐྱང་ལ་བསྔོ་བར་མི་བྱ། གདིང་བ་མེད་པར་ཞག་ཏུ་གནས་པར་མི་བྱ། དགེ་སློང་གིས་གདིང་བ་ལ་ནན་ཏན་དུ་བྱ། ལེགས་པར་བྱ། ཅི་ནས་དེ་ཕྱི་ཕྱིར་དེ་བཙལ་མི་དགོས་པར་བྱས་ཏེ། འདི་ནི་གདིང་བའི་བྱ་བ་
[285b.4]ཞེས་བྱའོ། །ཁབ་ཀྱི་བྱ་བ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་ཁབ་རྣམ་པ་གཉིས་རྗེས་སུ་གནང་སྟེ། ཆོས་གོས་དྲུབ་པའི་ཕྱིར་ཏེ། ལྕགས་དང་། ཟངས་ཀྱིའོ། །དགེ་སློང་རྣམས་ཀྱིས་ཁབ་མེད་བཞིན་ལྗོངས་ཀྱི་སྤྱད་པ་མ་སྤྱོད་ཅིག །དགེ་སློང་
[285b.5]གིས་ཁབ་ལེགས་པར་ཞོག་ཤིག །ལེགས་པར་བྱོས་ཤིག །ཅི་ནས་ཕྱི་ཕྱིར་དེ་བཙལ་མི་དགོས་པར་བྱ་སྟེ། འདི་ནི་ཁབ་ཀྱི་བྱ་བ་ཞེས་བྱའོ། །ཁབ་རལ་གྱི་བྱ་བ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་ཁབ་རལ་རྗེས་སུ་གནང་སྟེ། ཁབ་རྣམས་སྦ་བའི་
[285b.6]ཕྱིར་རོ། །དགེ་སློང་གིས་ངོ་ཚ་མེད་པའི་དགེ་ཚུལ་རྣམས་ལ་ཁབ་རལ་མ་གཞག་ཅིག །མི་སྟོར་བར་བྱ། བསྙེན་པར་རྫོགས་ཀྱང་ཡིད་མི་ཆེས་ན་མ་ཡིན། འདི་ལྟར་ཡང་གང་ཟག་ལྔ་ལ་ཁབ་རལ་གཞག་པར་མི་བྱ་སྟེ། ངོ་ཚ་མེད་པ་དང་། ཁོན་ཡོད་པ་དང་། མི་མཛའ་བ་
[285b.7]དང་། དྲན་པ་ཉམས་པ་དང་། ཚུལ་བཞིན་མི་གནས་པ་ལའོ། །དགེ་སློང་གིས་ཁབ་རལ་ལེགས་པར་གཞག་པར་བྱ། ནན་ཏན་དུ་བྱ། ཅི་ནས་ཕྱི་ཕྱིར་དེ་བཙལ་མི་དགོས་པར་བྱ་སྟེ། འདི་ནི་ཁབ་རལ་གྱི་བྱ་བ་ཞེས་བྱའོ། །ཐུག་པའི་བྱ་བ་གང་ཞེ་ན། བཅོམ་ལྡན་འདས་ཀྱིས་
[286a]
[286a.1]དགེ་སློང་རྣམས་ལ་ཐུག་པ་རྗེས་སུ་གནང་སྟེ་བདེ་བར་སྤྱོད་པའི་ཕྱིར་དང་། སྦྱིན་པ་དང་སྦྱིན་བདག་རྣམས་ལ་བྱིན་པའི་ཆོས་རྣམས་ཡོངས་སུ་སྤྱོད་པའི་ཕྱིར་རོ། །དགེ་སློང་གིས་སྒྲ་འབྱིན་བཞིན་དུ་ཐུག་པ་མ་འཐུང་ཤིག །ཤེས་བཞིན་དུ་ཐུག་པ་སྒྲ་
[286a.2]བསྐྱུངས་ཏེ་འཐུང་བར་བྱ། དྲེགས་པའི་ཕྱིར་མ་ཡིན། ང་རྒྱལ་གྱི་ཕྱིར་མ་ཡིན། སྙེམས་པའི་ཕྱིར་མ་ཡིན། བཟང་བའི་ཕྱིར་མ་ཡིན་གྱི་ལུས་འདི་རྨ་གསོ་བའི་ཕྱིར་དང་གཟུང་བའི་ཕྱིར་ཏེ། འདི་ནི་ཐུག་པའི་བྱ་བ་ཞེས་བྱའོ། །ཆུའི་བྱ་བ་གང་ཞེ་ན། དགེ་སློང་
[286a.3]གིས་ཆུ་ཤིན་ཏུ་བརྟག་པར་བྱ། དང་བ། གསལ་བ། མ་རྙོགས་པ། མ་འདྲེས་པ། སངས་པ། གཙང་མ་ཡོངས་སུ་སྤྱད་པར་བྱ་སྟེ། འདི་ནི་ཆུའི་བྱ་བ་ཞེས་བྱའོ། །ཆུ་རྫའི་བྱ་བ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་ཆུ་སྣོད་རྗེས་སུ་གནང་སྟེ། 
[286a.4]དགེ་འདུན་དང་གང་ཟག་ལ་ཡང་རུང་ཞབས་རྟེན་དང་ཆུ་དགབ་པའི་ཁ་གབ་ཏུ་བཅས་པའོ། །དགེ་སློང་རྣམས་ཀྱིས་ཤིན་ཏུ་ལེགས་པར་ཁྲུས་ཏེ་སྐོམས་ལ་གཙང་མར་བྱ་སྟེ་བཅང་བར་བྱ། ལག་པ་རུང་བ་དང་། གོས་རུང་བས་ཆུ་གཞག་པར་བྱ། བྲིམ་པར་བྱ། བྲམ་ཟེ་དང་
[286a.5]ཁྱིམ་བདག་ལྷགས་ན་ཡང་བླུད་པར་བྱ། དགེ་སློང་རྣམས་ཀྱིས་ཆུ་རྫ་ཤིན་ཏུ་སྦ་བར་བྱ། ནན་ཏན་དུ་བྱ། ཅི་ནས་ཕྱི་ཕྱིར་བཙལ་མི་དགོས་པར་བྱ་སྟེ། འདི་ནི་ཆུ་སྣོད་ཀྱི་བྱ་བ་ཞེས་བྱའོ། །ཡོངས་སུ་སྤྱད་པའི་ཆུ་རྫའི་བྱ་བ་གང་ཞེ་ན། བཅོམ་ལྡན་འདས་ཀྱིས་དགེ་སློང་
[286a.6]རྣམས་ལ་ཡོངས་སུ་སྤྱད་པའི་ཆུ་རྫ་རྗེས་སུ་གནང་སྟེ། ཤིན་ཏུ་བཀྲུས། བསྐམས་ལ་གཙང་མར་བྱས་ཏེ་བཅང་བར་བྱ། བཀང་ནས་གཙུག་ལག་ཁང་གི་སྒོར་གཞག་པར་བྱ། ཡོངས་སུ་སྤྱད་པའི་རྫ་མ་དེ་དགེ་སློང་རྣམས་ཀྱིས་དབེན་པར་བྱ། ནན་ཏན་དུ་བྱ། ཅི་ནས་ཕྱི་
[286a.7]ཕྱིར་དེ་བཙལ་མི་དགོས་པར་བྱ་སྟེ། འདི་ནི་ཡོངས་སུ་སྤྱད་པའི་ཆུའི་རྫ་མའི་བྱ་བ་ཞེས་བྱའོ། །གཙང་མའི་རིལ་བའི་བྱ་བ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་རིལ་བ་རྗེས་སུ་གནང་སྟེ། དེ་མཆོད་རྟེན་གྱི་དྲུང་དུ་གཞག་པར་མི་བྱ། དགེ་སློང་གིས་དེ་དུས་དུས་སུ་བརྟག་
[286b]
[286b.1]པར་བྱ། བསྐམ་པར་བྱ། དགང་བར་བྱ་སྟེ། འདི་ནི་གཙང་མའི་རིལ་བའི་བྱ་བ་ཞེས་བྱའོ། །ཟས་ཀྱི་བྱ་བ་གང་ཞེ་ན། བཅའ་བ་ལྔ་དང་། བཟའ་བ་ལྔ་སྟེ། དགེ་སློང་རྣམས་ཀྱིས་བཅའ་བ་དང་། བཟའ་བ་རྣམས་ལས་གང་ཡང་རུང་སྟེ། བཟའ་བའི་ཚེ་དྲན་པ་མངོན་པར་
[286b.2]གཞག་པར་བྱ། ཟས་ལ་བརྟག་པར་བྱ། བཙལ་བའོ། །ནན་ཏན་གྱིས་བསྒྲུབས་པའོ། །དེ་དང་འདྲ་བའོ། །ཡོངས་སུ་སྤྱད་པའོ། །ཉམ་དུ་འགྱུར་བའོ། །འགྱེས་པའོ་སྙམ་དུ་ཤེས་པར་བྱས་ལ་བཟའ་བར་བྱའོ། །དྲན་པ་ཉེ་བར་བཞག་ཅིང་སེམས་མི་གཡེང་
[286b.3]བར་ཟས་ལ་རྒྱུ་མཐུན་པར་འདུ་ཤེས། ནད་པར་འདུ་ཤེས། གཞན་ལ་རག་ལས་པར་འདུ་ཤེས། རྐྱེན་དུ་འདུ་ཤེས། རྟེན་ཅིང་འབྲེལ་བར་འབྱུང་བར་འདུ་ཤེས། མངོན་དུ་བཞག་ལ་ཟས་བཟའ་བར་བྱ། འདུས་ཏེ་ཟ་བ་དང་། ཡང་ཡང་ཟ་བ་དང་། ཆོག་པར་བྱ་བ་
[286b.4]ལའང་དྲན་པ་མངོན་དུ་གཞག་པར་བྱ་སྟེ། དེ་ནི་ཟས་ཀྱི་བྱ་བ་ཞེས་བྱའོ། །བཟའ་བའི་བྱ་བ་གང་ཞེ་ན། དགེ་སློང་གིས་ཟན་བཟའ་བའི་ཚེའམ། སྐྱོ་མའི་ཚེའམ། ཐུག་པ་བཏུང་བའི་ཚེ་ཡང་རུང་དུས་བསྒོ་བའམ། གཎྜཱི་བརྡུངས་མ་ཐག་ཏུ་མྱུར་དུ་འོང་བར་བྱ། མྱུར་དུ་
[286b.5]འདུ་བར་བྱ། ཤེས་བཞིན་དུ་འགྲེང་བར་བྱ། ཤེས་བཞིན་དུ་འདུག་པར་བྱ། ཤེས་བཞིན་དུ་བཟའ་བར་བྱ། དྲན་པ་ཉེ་བར་བཞག་ཅིང་སེམས་མི་གཡེང་བར་བྱ་བ་དང་། ཆས་བཟང་བ་དང་། སྤྱོད་ལམ་དུ་ལྡན་པ་དང་། ཤིན་ཏུ་བསྡམས་ཤིང་རབ་ཏུ་དབེན་པར་བྱས་ལ། སྒྲ་
[286b.6]བསྐྱུངས་ཤིང་མིག་མི་གཡེང་ལ་མིག་གཉའ་ཤིང་གང་ཙམ་དུ་བལྟ། རིམ་གྲོར་བཅས། བདག་དམན་པར་བཅས། འཇིགས་པ་དང་། གཞན་གྱི་དབང་དུ་ཡིད་ལ་བསམས་ནས་རྡུལ་ཕྱག་གོ་སྙམ་པའི་སེམས་དང་། གནས་བརྟན་དང་། བར་མ་དང་། གསར་བུ་རྣམས་ལ་
[286b.7]བྱམས་པའི་སེམས་དང་། བརྩེ་བའི་སེམས་དང་། ཕ་དང་། བུ་དང་། ཕུ་ནུ་བོར་འདུ་ཤེས་མངོན་དུ་བཞག་སྟེ་སྟན་ལ་འདུག་པ་མཁས་པར་བྱ། བཟའ་བ་ལ་མཁས་པར་བྱ་སྟེ། འདི་ནི་བཟའ་བའི་བྱ་བ་ཞེས་བྱའོ། །ཟས་བཏང་བའི་བྱ་བ་གང་ཞེ་ན། དགེ་སློང་གིས་ཟས་བླངས་
[287a]
[287a.1]ནས་སླར་གཏང་བར་མི་བྱ། བབ་བབ་ཏུ་གཏང་བར་མི་བྱ། ཟས་གང་ལ་གཏང་བར་བྱ་ཞེ་ན། མ་ལ་སྦྱིན་པར་བྱ། ཕ་དང་། ཕུ་ནུ་བོ་དང་། སྲིང་མོ་ལ་སྦྱིན་པར་བྱ། གཉེན་ལའང་སྦྱིན་པར་བྱ། ཀུན་དགའ་ར་བའི་ནང་དུ་ཁྱིམ་པ་འོངས་པ་ལའང་སྦྱིན་པར་བྱ། ཕན་
[287a.2]བཏགས་པ་ལ་སྦྱིན་པར་བྱ། མི་ཕན་པ་ལའང་སྦྱིན་པར་བྱ། ནད་པ་དང་། བཟུང་བ་དང་། བྲེལ་བར་གྱུར་པ་ལའང་སྦྱིན་པར་བྱ། དེ་སྟེ་བུད་མེད་སྦྲུམ་པ་ཞིག་འོངས་ན་ཡང་དྲན་པ་ཉེ་བར་བཞག་སྟེ་སྦྱིན་པར་བྱ། བྱོལ་སོང་ལའང་ཟས་ཆང་གཅིག་སྦྱིན་པར་བྱ། རབ་ཏུ་
[287a.3]འབྱུང་བར་འདོད་པ་ལའང་སྦྱིན་པར་བྱ། དེ་ཡང་དུམ་བུར་བྱས། ལྷག་མར་བྱས་ལ་སྦྱིན་པ་སྟེ། འདི་ནི་ཟས་གཏང་བའི་བྱ་བ་ཞེས་བྱའོ། །བསོད་སྙོམས་ཀྱི་བྱ་བ་གང་ཞེ་ན། དགེ་སློང་གིས་བསོད་སྙོམས་གུས་པར་བླང་བར་བྱ། རིམ་བཞིན་དུ་བླང་བར་བྱ་མུ་དང་
[287a.4]མཉམ་པར་མ་ཡིན། ཚོད་མ་དང་མཉམ་པར་མ་ཡིན། ཤེས་བཞིན་པ་དང་། དྲན་པ་ཉེ་བར་གཞག་པ་དང་། སེམས་མི་གཡེང་བ་དང་། མི་བོ་བ་དང་། ཇི་ཙམ་གྱིས་དེ་ཆོག་པར་འགྱུར་བ་དེ་ཙམ་དུ་བླང་བར་བྱ་སྟེ། འདི་ནི་བསོད་སྙོམས་ཀྱི་བྱ་བ་ཞེས་བྱའོ། །བསོད་
[287a.5]སྙོམས་སྤྱོད་པའི་བྱ་བ་གང་ཞེ་ན། བསོད་སྙོམས་སྤྱོད་པའི་དགེ་སློང་གིས་ཤེས་བཞིན་དུ་འཇུག་པར་བྱ། ཤེས་བཞིན་དུ་འདུག་པར་བྱ། ཤེས་བཞིན་དུ་འགྲེང་བར་བྱ། དྲན་པ་ཉེ་བར་གཞག་པ་དང་། སེམས་མི་གཡེང་བ་དང་། མཛེས་པ་དང་། སྤྱོད་ལམ་དུ་ལྡན་པ་
[287a.6]དང་། ཤིན་ཏུ་བསྡམས་པ་དང་། ཤིན་ཏུ་གཡོགས་པ་དང་། སྒྲ་བསྐྱུངས་པ་དང་། མིག་མི་གཡེང་ཞིང་གཉའ་ཤིང་གང་དུ་བརྟག་པ་དང་། དབང་པོ་བསྡམ་པ་དང་། ཡིད་ཕྱིར་མི་གཡེང་བ་དང་། སྔ་ཕྱིར་འདུ་ཤེས་པ་དང་། མ་ལྟ་བུའི་བུད་མེད་མཐོང་ན་མར་
[287a.7]འདུ་ཤེས་ཉེ་བར་གཞག །སྲིང་མོ་ལྟ་བུའི་བུད་མེད་མཐོང་ན་སྲིང་མོར་འདུ་ཤེས་ཉེ་བར་གཞག །བུ་མོ་ལྟ་བུའི་བུད་མེད་མཐོང་ན་བུ་མོར་འདུ་ཤེས་མངོན་པར་གཞག །བསོད་སྙོམས་སྤྱོད་པའི་དགེ་སློང་གིས་སྲང་དང་། ཚོང་འདུས་དང་། བཞི་མདོ་དང་། སུམ་མདོ་དང་། སྒོ་
[287b]
[287b.1]ཁང་དག་གི་མཚན་མ་གཟུང་བར་བྱ། ཁྱིམ་གྱི་སྒོར་སོང་ནས་ཁར་གསིལ་དཀྲོགས་ཏེ་དལ་ནས་བགས་ཀྱིས་སྒོ་ལ་གཏུགས་པར་བྱ། དེ་སྟེ་བུད་མེད་གཉིད་ལོག་ན་སེ་གོལ་གཏོགས་ལ་སད་པར་བྱ་སྟེ། རྡུང་བ་ཞིག་ལ་ཞུགས་ན་གཏུན་བུ་ཐབས་གཉིས་གསུམ་རྡུང་བའི་བར་
[287b.2]དུ་བསྡད་པར་བྱ། འོན་ཏེ་སྲེག་པ་ཞིག་ལ་ཞུགས་ན་ཁུར་བ་གཅིག་བསྲེགས་ཀྱི་བར་དུ་བསྡད་པར་བྱ། དེ་སྟེ་འཐག་པ་ཞིག་ཏུ་གྱུར་ན། ལན་གཉིས་གསུམ་བསྐོར་གྱི་བར་དུ་བསྡད་པར་བྱ། དྲན་པ་ཉེ་བར་གཞག་པར་བྱ། སེམས་མི་གཡེལ་བར་བསོད་སྙོམས་
[287b.3]བླང་བར་བྱ། ཇི་ཙམ་ཆོག་པ་དེ་ཙམ་བླང་བར་བྱ། དེ་སྟེ་དགེ་སློང་བསོད་སྙོམས་སྤྱོད་པས་འདོད་ན་དགེ་འདུན་གྱི་ནང་དུ་བཟའ་བར་བྱ། མགྲོན་དུ་བོས་ན་ཡང་བདག་གིར་བྱས་ཏེ། བསོད་སྙོམས་སྤྱོད་པའི་བྱ་བ་ནི་དེས་གཏང་བར་བྱ་སྟེ། འདི་ནི་བསོད་སྙོམས་སྤྱོད་
[287b.4]པའི་བྱ་བ་ཞེས་བྱའོ། །ཟས་ནོད་པའི་བྱ་བ་གང་ཞེ་ན། ཟས་ནོད་པའི་དགེ་སློང་གིས་དུས་དང་ཚོད་རིག་པར་བྱོས་ལ་བསོད་སྙོམས་ལོང་ཤིག །ཤེས་པར་བྱ། དྲན་པ་མངོན་པར་གཞག་པར་བྱ། སེམས་མི་གཡེལ་བར་བྱ། མི་རྙོགས་པར་བྱ། མི་འདྲེས་པར་བྱ། 
[287b.5]ཅི་ནས་ཀྱང་མཛེས་ཤིང་དབེན་པར་བྱ། ཅི་ནས་ཀྱང་དེ་ལ་མི་གཙང་བ་འབགས་པ་དང་། རིངས་ཤིང་བརྟུན་པའི་ཚུལ་དུ་མི་བྱ། གཙང་ཞིང་མཛེས་པར་བྱ། རིངས་ཤིང་འདུན་པ་ལྟར་འོང་བར་བྱ། སྐབས་སུ་མ་བབ་པའི་དོན་གཞན་མི་གཉེར། གཙུག་ལག་ཁང་དུ་སོང་
[287b.6]ནས་དགེ་སློང་དེ་ལ་བཞིན་གྱི་མདངས་བཟང་བ་དང་། ཁྲོ་གཉེར་མེད་པ་དང་། ཚིག་སྙན་པ་དང་། མགུ་བར་བྱོས་ལ་ཟན་ལོང་ཤིག །འདི་ནི་ཟས་ནོད་པའི་བྱ་བ་ཞེས་བྱའོ། །དགོན་པའི་བྱ་བ་གང་ཞེ་ན། དགོན་པའི་དགེ་སློང་གིས་མདངས་བཟང་བར་བྱ། ཁྲོ་གཉེར་མེད་
[287b.7]པར་བྱ། དྲན་པ་མངོན་པར་གཞག །ཐོག་མར་སྙན་ཚིག་བྱ། ཚུར་ཤོག་བདེ་བར་འོངས་སམ་ཞེས་ཚིག་སྙན་པས་བསུ། ཁྱེད་ཅག་ལེགས་པར་གནས་སམ། ལེགས་པར་སྤྱད་དམ། ལེགས་པར་བྱ་བ་བྱས་སམ། ཞེས་ཐོག་མར་དྲིས་ཤིག །དགོན་པའི་དགེ་སློང་
[288a]
[288a.1]རྣམས་ཀྱིས་ཆུ་ལེགས་པར་གཟོས་ཏེ་ཞོག་ཤིག །ཆུ་སྣོད་ཀྱང་ཞོག་ཤིག །ཁ་ཟས་ཀྱང་གཟོས་ལ་ཞོག་ཤིག །ཟས་ཀྱི་སྣོད་ཀྱང་ཞོག་ཤིག །མེ་ཡང་གཟོས་ཏེ་ཞོག་ཤིག །ཞུགས་ལིང་ཡང་གཟོས་ཏེ་ཞོག་ཤིག །མར་མེ་དག་ཀྱང་གཟོས་ཏེ་
[288a.2]ཞོག་ཤིག །མེ་མར་གྱི་སྣོད་ཀྱང་གཟོས་ཏེ་ཞོག་ཤིག །མེ་མར་གྱི་སྙིང་པོ་ཡང་གཟོས་ཏེ་ཞོག་ཤིག །མར་དང་། འབྲུ་མར་དང་། སྦྲང་རྩི་དང་། སྣད་པའི་བཅིང་བ་ཡང་ཤོམས་ཏེ་ཞོག་ཤིག །ཀོ་བའི་དུམ་བུ་ཡང་ཤོམས་ཏེ་ཞོག་ཤིག །རྒྱུས་པ་དང་། འབྲེང་
[288a.3]བུ་དང་། སྨྱུང་བུ་ཡང་ཤོམས་ཏེ་ཞོག་ཤིག །ཁབ་དང་། གྲི་དང་། སྐུད་པ་དང་། ཟས་རྣམས་ཀྱང་ཤོམས་ཏེ་ཞོག་ཤིག །སྨན་རྣམས་ཀྱང་ཆོངས་ཤིག །བརྟན་པའི་ཁར་བ་ཡང་ཆོངས་ཤིག །དགོན་པའི་དགེ་སློང་རྣམས་ཀྱིས་མེ་ཤེལ་དང་། ཆུ་ཤེལ་
[288a.4]གཞན་ལ་མ་བསྟན་ཅིག །དགོན་པའི་དགེ་སློང་གིས་ཁྲོན་པ་རྒྱུས་ཤེས་པར་གྱིས་ཤིག །ཉེ་སྤྱོད་ལ་མཁས་པ་དང་། མཚན་མོ་ལ་མཁས་པ་དང་། ཡུལ་ཕྱོགས་ལ་མཁས་པ་དང་། དགོན་པའི་དགེ་སློང་གིས་མདོ་སྡེ་ལ་མཁས་པར་བྱ། འདུལ་བ་ལ་མཁས་པར་
[288a.5]བྱ། མ་ལྟ་བུ་ལ་མཁས་པར་བྱ། སྨྲ་བ་ལ་མཁས་པ་དང་། ཆོས་སྟོན་པ་ལ་མཁས་པ་དང་། ཕུང་པོ་ལ་མཁས་པ་དང་། ཁམས་ལ་མཁས་པ་དང་། སྐྱེ་མཆེད་ལ་མཁས་པ་དང་། རྟེན་ཅིང་འབྲེལ་བར་འབྱུང་བ་ལ་མཁས་པ་དང་། གནས་དང་གནས་མ་ཡིན་པ་ལ་
[288a.6]མཁས་པར་བྱ། དགོན་པའི་དགེ་སློང་རྣམས་ཀྱིས་ཆོས་ཤེས་པར་བྱ། དོན་ཤེས་པར་བྱ། དུས་ཤེས་པ་དང་། ཚོད་ཤེས་པ་དང་། བདག་ཉིད་ཤེས་པ་དང་། འཁོར་ཤེས་པ་དང་། གང་ཟག་ཤེས་པ་དང་། གང་ཟག་གི་ཁྱད་པར་ཤེས་པར་བྱ། དགོན་པའི་དགེ་སློང་
[288a.7]རྣམས་ཀྱིས་དྲེགས་པ་མི་བསྐྱེད། གཅམ་བུར་མི་བྱ། བཀུར་སྟིར་བཅས། དབང་གཞན་ལ་རག་ལས་པར་བཅས། ཁ་མི་རྒོད། ཚིག་བརྟན་པར་བྱ། ངོ་ཚ་དང་ཁྲེལ་ཡོད་པར་བྱ། གཏམ་མི་མང་བ་དང་། ཐབ་མེར་འགྱུར་བའི་རྣམས་མི་སྨྲ། བརྩོན་འགྲུས་སུ་བྱ། ལེ་ལོར་
[288b]
[288b.1]མི་བྱ། དྲན་པ་ཅན་དང་ཤེས་བཞིན་དུ་སྤྱོད་པར་བྱ། དབང་པོ་དབེན་པར་བྱ། ཟས་ལ་ཚོད་ཟིན་པར་བྱ། བདག་གི་ཤེས་པར་མི་བྱ། སྲོད་དང་། ཐོ་རངས་ཀྱི་ཚེ་རྣལ་འབྱོར་བྱ་བ་ལ་ནན་ཏན་དུ་བྱ། གཉིད་ཀྱི་བདེ་བ་དང་། འཕྲེས་པའི་བདེ་བ་དང་། མལ་སྟན་གྱི་བདེ་བ་ཉམས་
[288b.2]སུ་མི་བླང་། དུས་སུ་སྤྱོད་པ་དང་། དུས་མ་ཡིན་པར་སྤྱོད་པ་ཤེས་པར་བྱ། སྟན་ལ་འདུག་པ་ལ་མཁས་པ་དང་། དགེ་སློང་གནས་བརྟན་རྣམས་ལ་མི་སྨོད་པ་དང་། དགེ་སློང་གསར་བུ་རྣམས་ལའང་མི་སྨོད་པ་དང་། དགོན་པའི་དགེ་སློང་གིས་བརྩོན་འགྲུས་ཡལ་བར་མི་བྱ། 
[288b.3]མ་ཐོབ་པ་ཐོབ་པ་དང་། མ་ཆུད་པ་ཆུད་པ་དང་། མངོན་དུ་མ་བྱས་པ་མངོན་དུ་བྱ་བ་དང་། དགོན་པ་ལ་གནས་པའི་དགེ་སློང་གིས་ཆོས་ཀྱི་དབྱུག་པ་དང་། རིལ་བུ་དང་། ཕོ་ལོང་གིས་སྲོད་དང་ཐོ་རངས་ལ་རྣལ་འབྱོར་བྱོས་ཤིག །དགོན་པའི་དགེ་སློང་གིས་
[288b.4]མཚུངས་པར་སྤྱད་པའི་ཆོས་བཅས་པ་བཞིན་དུ་རྫོགས་པར་མ་བྱས་ན་འདས་པ་དང་བཅས་པར་འགྱུར་ཏེ། །འདི་ནི་དགོན་པའི་བྱ་བ་ཞེས་བྱའོ། །དགོན་པའི་གནས་བརྟན་གྱི་བྱ་བ་གང་ཞེ་ན། དགོན་པའི་དགེ་སློང་གིས་བྱ་བ་དེ་ལྟ་བུ་ལ་འཇུག་པར་བྱའོ། །དགེ་
[288b.5]སློང་གསར་བུ་རྣམས་དེ་ན་འཁོད་པ་ཀུན་ཤེས་པར་བྱ་བ་ནས་སྔ་མ་བཞིན་ཏེ། ཐམས་ཅད་དུ་ཡང་དགེ་སློང་གནས་བརྟན་གྱིས་ཐོག་མར་འཇུག་པར་བྱའོ། །རྒྱུད་གཏང་བར་མི་བྱ་བའི་བར་དུ་སྟེ། དགོན་པ་ན་བྱ་བའི་རྣམས་གཟུང་བར་བྱ། དགོན་པའི་བྱ་བ་རྣམས་
[288b.6]ལ་གཟུད་པར་བྱ། དེ་དག་གིས་ཀྱང་དེས་རྗེས་སུ་བསྟན་པའི་ཚིག་ལ་མཉན་ཅིང་བསྒྲུབ་པར་བྱ་སྟེ། འདི་ནི་དགོན་པའི་གནས་བརྟན་གྱི་བྱ་བ་ཞེས་བྱའོ། །གྲོང་འདབ་ཀྱི་བྱ་བ་གང་ཞེ་ན། གྲོང་འདབ་ཀྱི་དགེ་སློང་གིས་མདངས་བཟང་བར་བྱ་བ་ནས། སྔ་མ་བཞིན་ཏེ། 
[288b.7]བདེ་བར་སྤྱོད་པའི་བར་དུའོ། །དགེ་སློང་དག་འོངས་ཤིང་ལྷགས་པའི་རྣམས་ལ་བདེ་བར་ཕྱིན་ཏམ་ཞེས་དྲི་བར་བྱ། ཇི་ལྟར་རྒན་རིམས་པ་དང་། ཇི་ལྟར་རིགས་པར་ངལ་བསོ་བར་བྱ། མལ་སྟན་དག་ཀྱང་ཇི་ལྟ་བུ་ཡོད་པ་སྦྱིན་པར་བྱ། དེ་སྟེ་སྔ་དྲོ་ལྷགས་ན་ནི་ཁ་ཟས་ཅི་འབྱོར་
[289a]
[289a.1]པ་བཞིན་བགོ་ཞིང་སྦྱིན་པར་བྱ། དེས་ཟས་ཀྱི་འོག་ཏུ་འོངས་ན་བཏུང་བ་དང་། བུ་རམ་དང་། ཤ་ཁ་ར་དང་། ཧྭགས་དང་། ཧ་སེ་རྣམས་ཅི་འབྱོར་པ་སྦྱིན་ཞིང་ཚིམ་པར་བྱ། ནུབ་མོ་མལ་སྟན་ཀྱང་བགོ་ཞིང་སྦྱིན་པར་བྱ། རྐང་པ་བཀྲུ་བ་དང་། རྐང་པ་བསྐུ་བ་
[289a.2]ཡང་སྦྱིན་པར་བྱ། ཀུན་དགའ་ར་བའི་ཕྱིར་འབྱུང་བ་དང་། ནང་དུ་འཇུག་པ་དང་། ཉེ་འཁོར་དང་། བཤང་བའི་ས་དང་། གཅི་བའི་ས་དང་། སྐས་ཀ་དང་། ཐེམ་སྐས་དང་། གཅད་པ་དང་། དབྱེ་བའི་རྣམས་སོ་སོར་སྟོན་ཅིག །དགེ་འདུན་གྱི་བྱ་བ་བཅས་པ་རྣམས་
[289a.3]ཀྱང་སྒྲོགས་ཤིག །དེ་སྟེ་བསོད་སྙོམས་པ་ཞིག་ཡིན་ན་ཡང་སྤྱོད་ཡུལ་རྣམས་རིག་པར་སྟོན་ཅིག །འོངས་པ་ལ་ཡང་ཁ་ཟས་དང་སྐོམ་རྣམས་སྦྱར་བར་བྱ། དེ་སྟེ་འདུག་པར་གྱུར་ན་དེ་ལ་དྲིས་ཏེ་གནས་པར་གྱུར་ན། གནས་ཁང་དང་། ཁང་བུ་བརྩེགས་པ་ཡང་རུང་དབེན་
[289a.4]པར་རུང་བ་བྱིན་ཅིག །དེ་སྟེ་འགྲོ་བར་གྱུར་ན་རབ་ཏུ་མགུ་བར་བྱས་ལ་ཕྱི་བཞིན་དུ་བསྐྱལ་བར་གྱིས་ཤིག །དེ་སྟེ་ཁྱིམ་པ་དག་ལྷགས་ན་ཡང་གྲོང་འདབ་པའི་དགེ་སློང་གིས་མགུ་བའི་བཞིན་དང་། ཁྲོ་གཉེར་མེད་པར་གྱིས་ལ་མདུན་དུ་བསུ་སྟེ་ཚིག་སྙན་པར་གྱིས་ཤིག །སྟན་ཐིང་
[289a.5]ཤིག །དེ་སྟེ་ཁ་ཟས་དང་སྐོམ་དགོས་ན་ཡང་བྱིན་ཅིག །ཉལ་ན་ཡང་མལ་སྟན་བྱིན་ཅིག །དེ་སྟེ་ཆོས་ཉན་པར་འདོད་ན་དེས་ནུས་ན་བདག་ཉིད་ཀྱིས་ཆོས་ཀྱི་གཏམ་བྱོས་ཤིག །དེ་སྟེ་བདག་ཉིད་ཀྱིས་མི་ནུས་ན་དགེ་སློང་གཞན་སྐོས་ཏེ་ཆོས་ཀྱི་གཏམ་སྒྲོགས་ཤིག །གྲོང་
[289a.6]མཐའི་དགེ་སློང་གིས་བྲམ་ཟེ་དང་ཁྱིམ་བདག་གི་རྣམས་འོངས་ཤིང་ལྷགས་པ་ལ་སྦྱིན་པ་དང་། སྦྱིན་པ་ལ་འཇུག་པ་དང་། སྐྱབས་སུ་འགྲོ་བ་དང་། བསླབ་པའི་གཞི་འཛིན་པར་བསྟབས་པར་བྱོས་ཤིག །སྤོས་དང་། དྲི་དང་། མེ་ཏོག་ཀྱང་སྦྱིན་པར་བྱོས་ཤིག །མཆོད་
[289a.7]རྟེན་ལ་སྐོར་ཞིང་ཕྱག་འཚལ་དུ་ཆུག་ཤིག །ཅི་ནུས་སུ་བསླབས་བསྟན་ཏེ་གཏང་བར་བྱས་ཏེ་འདི་ནི་གྲོང་འདབ་ཀྱི་བྱ་བ་ཞེས་བྱའོ། །གྲོང་འདབ་ཀྱི་གནས་བརྟན་གྱི་བྱ་བ་གང་ཞེ་ན། གྲོང་འདབ་ཀྱི་གནས་བརྟན་གྱིས་བྱ་བ་དེ་འདི་ལྟ་བུ་ལ་འཇུག་པར་བྱའོ། །དགེ་སློང་གསར་བུ་དེ་ན་གང་
[289b]
[289b.1]འཁོད་པ་དེ་ཀུན་ཤེས་པར་བྱ་བ་ནས་སྔ་མ་བཞིན་ཏེ། གྲོང་འདབ་ཀྱི་དགེ་སློང་གནས་བརྟན་གྱིས་ཐམས་ཅད་དུ་ཡང་ཐོག་མར་འཇུག་པར་བྱ། རྒྱུད་མི་གཏང་བར་བྱ་བའི་བར་དུ་སྟེ། གྲོང་འདབ་ཀྱི་བྱ་བ་རྣམས་ལ་དེ་དག་གཟུད་པར་བྱ། གྲོང་འདབ་པའི་བྱ་བ་རྣམས་ལ་འཛིན་པ་
[289b.2]གཞུག་པར་བྱ། བྱ་བ་བཟང་པོ་ལ་གཟུད་པར་བྱ། འདི་སྐད་ཅེས་བསྒོ་བར་བྱ་སྟེ། ཚེ་དང་ལྡན་པ་རྣམས་དྲན་པ་ཉེ་བར་ཞོག་ལ་གྲོང་འདབ་དུ་གནས་པར་བྱ་སྟེ། ཀུན་དགའ་ར་བ་ཕ་དང་། དགེ་ཚུལ་ཕ་དང་། བུད་མེད་རྣམས་ལ་རྒྱུན་དུ་ལྟ་བ་སྤང་བར་བྱས་ལ་ལྟ་ན་ཡང་
[289b.3]དྲན་པ་ཉེ་བར་བཞག་ལ་བལྟ་ཞིང་སྨྲ་བར་གྱིས་ཤིག །དྲེགས་པར་མ་བྱེད་ཅིག །དུས་དུས་སུ་ཆོས་ཀྱི་གཏམ་བྱ་བར་བྱ། སྤྱོད་ཡུལ་མ་ཡིན་པ་རྣམས་ལས་ནི་བཟློག་པར་བྱ། སྤྱོད་ཡུལ་རྣམས་ལ་ནི་གཟུད་པར་བྱ། དེ་དག་གིས་ཀྱང་དེས་བསྒོ་བ་དང་། བསྟན་
[289b.4]པའི་ཚིག་རྣམས་མཉན་ཅིང་འཇུག་པར་བྱ་སྟེ། འདི་ནི་གྲོང་འདབ་ཀྱི་དགེ་སློང་གནས་བརྟན་གྱི་བྱ་བ་ཞེས་བྱའོ། །གློ་བུར་དུ་འོངས་པའི་བྱ་བ་གང་ཞེ་ན། གློ་བུར་དུ་འོངས་པའི་དགེ་སློང་གིས་བབ་བབ་ཏུ་ཀུན་དགའ་ར་བའི་ནང་དུ་འཇུག་པར་མི་བྱ། ཀུན་དགའ་ར་བའི་སྒོ་
[289b.5]ཀར་ལྷུང་བཟེད་དང་ཆོས་གོས་ཞོག་ལ་དེ་སྟེ་ཆུ་ཡོད་ན་ནི་རྐང་པ་ཁྲུས་ཤིག །ཆུ་མེད་ན་ནི་རྡུལ་ཕྱི་བའི་ར་དའམ། ལོ་མ་དང་། ལོ་མ་རྙིས་པས་རྡུལ་ཕྱིས་ཤིག །བཤང་བ་བྲོའམ་གཅི་བ་བྲོ་ན་ཡང་གཤོང་ཤིག །གཅིས་ཤིག །དེ་ནས་ཆོས་གོས་གྱོན་ལ་ཕྲག་པ་གཡོན་
[289b.6]པས་ཆོས་གོས་ཀྱི་ཚང་ཐུར་དང་། ལྷུང་བཟེད་ཀྱི་སྣོད་རྣམས་ཐོགས་ཤིག །ལག་པ་གཡས་པས་ནི་ཁར་གསིལ་ཐོགས་ཤིག །ལག་པ་གཡོན་པས་ནི་ལྷམ་ཁྱེར་ཅིག །དེ་སྟེ་ཀུན་དགའ་ར་བ་རྩིག་པས་བསྐོར་ཏམ། ཤིང་ཐགས་ཀྱིས་བསྐོར་ཏམ། འོབས་ཀྱིས་བསྐོར་
[289b.7]བར་གྱུར་ན་ཤེས་བཞིན་དུ་སྒོ་ལ་མི་འདྲུད་བཞིན་དུ་ནང་དུ་ཞུགས་ཤིག །མཆོད་རྟེན་རྣམས་ལ་བསྐོར་བར་བྱ། ཤེས་བཞིན་དུ་དྲན་པ་ཉེ་བར་བཞག་ལ་སེམས་མི་གཡེང་། སྤྱོད་ལམ་མཛེས་པས་སྦྱར་ཞིང་། རབ་ཏུ་བཀབ་ནས་སྒྲ་བསྐྱུངས་ལ་མིག་མི་གཡེང་ཞིང་གཉའ་ཤིང་གང་ཙམ་
[290a]
[290a.1]དུ་ལྟ་ཞིང་གཙུག་ལག་ཁང་གི་ནང་དུ་ཞུགས་ལ་སྣང་གཡེལ་ཆེ་བའི་ཕྱོགས་སུ་འདུག་ཤིག་དང་། ཅི་ནས་གཞི་ན་གནས་པའི་དགེ་སློང་དག་གིས་མཐོང་ནས་དགེ་སློང་འདི་ནི་གློ་བུར་དུ་འོངས་པ་ཞིག་གོ་ཞེས་ནས་དེ་དག་གིས་ངལ་བསོ་བར་བྱ་བར་འགྱུར། གློ་བུར་
[290a.2]དུ་འོངས་པའི་དགེ་སློང་གཙུག་ལག་ཁང་གི་ནང་དུ་ཞུགས་པ་དང་། གང་རིགས་པར་ཆོས་གོས་ཀྱི་ཚང་ཐུར་དང་། ལྷུང་བཟེད་ཀྱི་སྣོད་དང་། རིལ་བ་དང་། ལྷམ་རྣམས་གཞག་པར་བྱའོ། །དེ་ནས་དགེ་སློང་གནས་བརྟན་དག་ལ་བཀུར་སྟིར་བཅས། རི་མོར་བཅས། 
[290a.3]འཇིགས་པའི་དབང་དུ་གྱིས་ལ་རྐང་པ་ལ་ཕྱག་བྱོས་ཤིག །དགེ་སློང་གསར་བུ་རྣམས་ལ་ཚིག་སྙན་པས་དགའ་བར་བྱོས་ཤིག །སྟན་ཇི་ལྟ་བུ་ཐོབ་པ་དེ་ལ་འདུག་པར་བྱ། གློ་བུར་དུ་འོངས་པའི་དགེ་སློང་ཟས་ཀྱི་ཚེའམ། བཏུང་བའི་ཚེའམ། ཐུག་པ་བཏུང་བའི་
[290a.4]ཚེའམ། ཕྱག་བྱ་བའི་ཚེའང་རུང་། བསྒོའམ། གཎྜཱི་བརྡུངས་ནས་དགེ་འདུན་འདུ་བའི་ཁར་འདུས་ཤིག །ལོ་གྲངས་དྲིས་ལ་གར་བབ་པའི་རིམ་བཞིན་དུ་འདུག་ཤིག །དེ་སྟེ་མལ་སྟན་འབྲིམ་ན་ཤིན་ཏུ་རྟོགས་ལ་ལོང་ཤིག །གནས་ཁང་བསྐོས་ན་ཅི་འདི་ན་
[290a.5]གནས་སམ་མི་གནས་ཞེས་དྲིས་ཤིག །དེ་སྟེ་གནས་ན་ནི་ཅི་བདེ་ཞེས་བྱོས་ཤིག །དེ་སྟེ་མི་གནས་པ་ཞིག་ཡིན་ན་ནི་དེས་ལྷུང་བཟེད་དང་ཆོས་གོས་ཕྱོགས་གཅིག་ཏུ་ཞོག་ལ་ཕྱག་དར་བྱ་བའི་ཕྱིར་ཕྱགས་མ་ཚོལ་ཅིག །ཆུ་རྫ་དང་ཤིང་སྟན་ཀྱང་ཚོལ་ཅིག །གནས་
[290a.6]ཁང་གི་སྒོ་དྲུང་དུ་འོངས་ན་ཡང་དལ་ནས་རྡུངས་ཤིག །འོན་ཏེ་དེ་ན་སྦྲུལ་ལམ། སྡིག་པའམ། རྐང་མངས་སམ། ཏེ་མ་པུ་ཀའམ། ཧེ་ལ་ཏ་ཀའམ། སྲོག་ཆགས་གདུག་པ་གཞན་དག་ཀྱང་རུང་སྟེ་ཡོད་ན་ཚོར་བར་བྱས་པར་འགྱུར་རོ། །དེ་སྒོའི་དཔྱིས་བླ་འོག་ཏུ་རྟོགས་
[290a.7]ཤིག །སྒོ་འཕར་ལའང་རྟོགས་ཤིག །དེ་ནས་སྒོ་དལ་ནས་ཕྱེ་སྟེ་ཤེས་བཞིན་དུ་ནང་དུ་ཞུགས་ལ་དབུས་སུ་འདུག་ནས་གྲྭ་བཞིར་སྦྲུལ་གྱི་གནས་སམ། སྡིག་པའི་གནས་སམ། སྲིན་བུའམ། སྦྲང་མའམ། གྲོག་སྦུར་གཞན་གྱི་གནས་ལྟོས་ཏེ། ཡོད་པར་གྱུར་ན་
[290b]
[290b.1]དེ་དག་མི་གནོད་པའི་ཚུལ་དུ་ལོགས་ཤིག་ཏུ་འགྲོ་བར་གྱིས་ཤིག །དེ་ནས་གནས་ཁང་དུ་ཆག་ཆག་ཐོབ་ཤིག །ཕྱག་དར་བྱོས་ཤིག །ཕྱག་དར་འོར་ཅིག །ལྕི་བས་ཞལ་ཞལ་འཇམ་པོར་ཡུགས་ཤིག །དེ་ན་འདི་ལྟ་སྟེ། མལ་སྟན་ཁྲིའམ། ཁྲིའུ་ཤིང་ངམ། ཁྲིའུའམ། 
[290b.2]ལ་བའམ། སྟན་ནང་ཚངས་ཅན་ནམ། གྲུ་བཞི་པ་དག་ཡོད་ན་ཕྱིར་བྱུང་ནས་དེ་སྟེ་རྒན་པོ་ཞིག་སྔར་འདུག་ན་ནི་སྐད་ཅིག་སྡོད་ཅིག །མ་ཡིན་ན་སེ་གོལ་གྱིས་དལ་ནས་གཏོགས་ཏེ་ཤེས་བཞིན་དུ་ནང་དུ་ཞུགས་ལ་རྐང་པ་ཁྲུས་ཤིག །གློ་བུར་དུ་འོངས་པའི་དགེ་སློང་གིས་གཞི་ན་གནས་
[290b.3]པའི་དགེ་སློང་རྣམས་ལ་འདི་ན་བསྡིགས་པའི་ལས་བྱས་པའམ། སྨད་པའི་ལས་བྱས་པའམ། བསྐྲད་པའི་ལས་བྱས་པའམ། སླར་བསྡུམ་པའི་ལས་བྱས་པའམ། མ་མཐོང་བས་སྤངས་པའི་ལས་བྱས་པའམ། སླར་ལས་མ་བྱས་པའི་ཕྱིར་སྤངས་པའི་ལས་བྱས་པའམ། 
[290b.4]སྡིག་པ་ལ་ལྟ་བ་མ་བཏང་བའི་ཕྱིར་སྤངས་པའི་ཕྱིར་ལས་བྱས་པའམ། ཆད་པ་བྱེད་པའམ། གཞི་ནས་བསླང་སྟེ་ཆད་པ་བྱེད་པའམ། ཡིད་མགུ་བར་བྱེད་པའམ། གཞི་ནས་བསླང་སྟེ་ཡིད་མགུ་བར་བྱེད་པ་ཡང་རུང་སྟེ། དེ་ལྟ་བུ་དག་ཡོད་དམ་མེད་དྲིས་ཤིག །དེ་སྟེ་ཡོད་ན་ཡང་དེ་
[290b.5]དང་དེ་ལྟ་བུར་སྤང་བར་བྱའོ། །གཙུག་ལག་ཁང་ནས་ཕྱིར་འབྱུང་བ་དང་། ནང་དུ་འཇུག་པ་དང་། ཉེ་འཁོར་དང་། སྣམ་ཕྱི་ས་དང་། གཅི་ས་དང་། སྐས་དང་། ཐེམ་སྐས་དང་། སྒོ་བཅད་པ་དེ་དབྱེ་བ་ལ་སོགས་པ་རྟོགས་ཤིག །དྲིས་ཤིག །དགེ་འདུན་གྱི་བྱ་བ་བཅས་པ་ཇི་
[290b.6]ལྟ་བུ་དྲིས་ཤིག །གནས་ཁང་དུ་ཞུགས་ཏེ་སྟན་ཐིང་ལ་སྐྱིལ་མོ་ཀྲུང་ཆོས་ཏེ་ལུས་དྲང་པོར་སྲོང་ལ་དྲན་པ་མངོན་དུ་བཞག་སྟེ་རེག་པར་བྱ་བ་བརྒྱད་ལ་སྤང་བར་བྱའོ། །དེ་ནི་འདི་ལྟ་སྟེ། ནད་དོ། །སྐྲན་ནོ། །མཚོན་ནོ། །དུག་གོ། །མི་རྟག་པའོ། །སྡུག་བསྔལ་བའོ། །སྟོང་པ་ཉིད་དོ། །བདག་
[290b.7]མེད་པའོ་སྙམ་དུ་སོམས་ཏེ་འདུག་ལ། དེ་སྟེ་ནུས་ན་ནི་ཇི་སྲིད་ནུས་བཞིན་འདུག །འོན་ཏེ་ཡང་མི་ནུས་ན་ལངས་ཏེ་བཀླག་པ་གསུམ་བཀླག་གོ། །སྦྱིན་པའི་ཡོན་ཏན་བརྗོད་ལ་སྦྱིན་པའི་ཡོན་ཏན་བརྗོད་ནས་གཡས་ཕྱོགས་སུ་འཕྲེས་པར་བྱའོ། །རྐང་པས་རྐང་པ་མནན་ཏེ་སྣང་བའི་དྲན་པ་མངོན་དུ་
[291a]
[291a.1]བཞག་ནས་ལྡང་བར་ཤེས་བཞིན་དུ་འདུ་ཤེས་བཞག་ནས་ཡིད་ལ་བྱེད་བཞིན་མཚན་མོ་ཟད་པའི་ཐོ་རངས་ཀྱི་ཚེ་རིངས་ཤིང་མྱུར་བར་ལོངས་ལ་དེ་ནས་སྐྱིལ་མོ་ཀྲུང་བཅས་ཤིང་ལུས་དྲང་པོར་བསྲངས་ཏེ་འདུག་ལ་སེམས་དྲན་པ་མངོན་དུ་བྱས་ཏེ་ལུས་འདིས་རེག་པར་བྱ་བ་བརྒྱད་སྤང་
[291a.2]བར་བྱ་སྟེ། འདི་ལྟ་སྟེ། ནད་དོ། །སྐྲན་ནོ། །དུག་གོ། །མཚོན་ནོ། །མི་རྟག་པའོ། །སྡུག་བསྔལ་བའོ། །སྟོང་པ་ཉིད་དོ། །བདག་མེད་པའོ་སྙམ་དུ་སོམས་ཏེ། དེ་ནས་ནམ་ནངས་ན་སོ་ཤིང་ཟོ་ལ་འོར་ཅིག །དེ་ནས་བྱ་བ་རྣམས་བྱོས་ལ་ཅི་དེང་དགེ་འདུན་གྱི་བཤོས་མགྲོན་དུ་
[291a.3]བཞུད་དམ། འོན་ཏེ་བསོད་སྙོམས་ལ་འཇུག་ཅེས་དྲིས་ཤིག །དེ་སྟེ་དགེ་འདུན་གྱི་བཤོས་མགོན་དུ་བཞུད་ན་དགེ་བའི་ཕྱོགས་ཅི་བདེར་སྤྱོད་ལ་བསོད་སྙོམས་གྱིས་ཤིག །དེ་སྟེ་བསོད་སྙོམས་ལ་འཇུག་ན་དེ་ནས་གྲོང་དང་། སྤྱོད་ཡུལ་དང་། དད་པའི་རིགས་གང་ཡིན་པ་དང་། 
[291a.4]མ་དད་པའི་རིགས་གང་ཡིན་པ་དང་། རིགས་འདིར་བསླབ་པ་བྱིན་པ་མ་ཡིན་ནམ་ཞེས་དྲིས་ཤིག །ལྷུང་བཟེད་ཁས་ཕུབ་མ་ཡིན་ནམ་ཞེས་དྲིས་ཤིག །རྟ་མ་རུངས་པ་དང་། བ་ལང་མ་རུངས་པ་མེད་དམ་ཞེས་དྲིས་ཤིག །དེ་ནས་སྔ་དྲོ་ཤམ་ཐབས་བགོས། ལྷུང་བཟེད་དང་ཆོས་གོས་ཁྱེར་ཏེ། 
[291a.5]ཤེས་བཞིན་དུ་བསོད་སྙོམས་ལ་འཇུག་པར་བྱའོ། །བསོད་སྙོམས་བསྐོར་ནས་ཟས་ཀྱི་བྱ་བ་བྱས་ཏེ། ཕྱིས་བསོད་སྙོམས་བླང་བ་དང་། ཟས་ཀྱི་བྱ་བ་སྤངས་ནས་ཆོས་གོས་དང་ལྷུང་བཟེད་བཞག་ནས་ཅི་བདེར་འདུག་པར་བྱ་བ་འདི་ནི་གློ་བུར་དུ་འོངས་པའི་བྱ་བ་ཞེས་བྱའོ། །གློ་བུར་དུ་འོངས་པའི་གནས་
[291a.6]བརྟན་གྱི་བྱ་བ་གང་ཞེ་ན། གློ་བུར་དུ་འོངས་པའི་དགེ་སློང་གནས་བརྟན་གྱིས་གློ་བུར་དུ་ལྷགས་པའི་དགེ་སློང་རྣམས་རིག་པར་བྱ། དེ་དག་ལའང་མདངས་བཟང་བར་བྱ། ཁྲོ་གཉེར་མེད་པར་བྱ། ཚིག་སྙན་པས་སྔར་དགེ་སློང་རྣམས་ལ་མགུ་བར་བྱ། གློ་བུར་དུ་ལྷགས་པའི་དགེ་སློང་རྣམས་
[291a.7]ཀྱི་ཕྱིར་མལ་སྟན་བརྙ་བར་བྱ། འདུག་འདུག་པ་ལས་མགྲོན་རྣམ་པ་ལྔར་བསྒོ་བར་བྱ་སྟེ། གཙུག་ལག་ཁང་དུ་གནས་ཁང་འདི་ཡིན་གྱིས་ལྟོས་ཤིག་ཅེས་བསྒོ་བ་དང་མལ་སྟན་འདི་ཡིན་ན་སྟན་ལྟོས་ཤིག་ཅེས་པ་དང་། ལྡེ་མིག་འདི་ཡིན་ནོ། །ཞེས་བསྒོ་ཞིང་གཏད་པ་དང་ལྔ་སྟེ། འདི་
[291b]
[291b.1]ནི་གློ་བུར་དུ་འོངས་པའི་གནས་བརྟན་གྱི་བྱ་བ་ཞེས་བྱའོ།། །།འདུལ་བ་གཞུང་དམ་པ། བམ་པོ་ལྔ་བཅུ་རྩ་གཉིས་པ། འགྲོ་བའི་བྱ་བ་གང་ཞེ་ན། འགྲོ་བའི་དགེ་སློང་དེས་ཡུལ་ཕྱོགས་གང་ལོགས་སུ་འགྲོ་བ་དེའི་ཡུལ་ཕྱོགས་བརྟག་པར་བྱ། དེ་
[291b.2]ཕྱོགས་ནས་འོངས་པའི་དགེ་སློང་རྣམས་ལ་བར་ཆད་དུ་འགྱུར་བ་བརྒྱད་ལས་གང་ཡང་རུང་བར་ཆད་དུ་འགྱུར་བ་མི་འབྱུང་ངམ་ཞེས་དྲི་བར་བྱ། བདག་དེར་སོང་ནས་བསོད་སྙོམས་དང་ན་བའི་སྨན་དང་། བསྙེན་བཀུར་བྱེད་པས་བྲེལ་བར་མི་འགྱུར་རམ། བདག་ལ་
[291b.3]བསོད་སྙོམས་དང་། ན་བའི་སྨན་དང་། བསྙེན་བཀུར་བྱེད་པས་ཀྱང་རུང་བྲེལ་ཅིང་མ་རྙེད་པར་གྱུར་ན་ལུས་ཉམས་ཤིང་དུས་འདའ་བར་མི་འགྱུར་རམ་བདག་དེར་སོང་ན་ལུས་བདེ་བ་དང་སེམས་ལ་བདེ་བར་འགྱུར་རམ། བདག་དེར་སོང་ནས་དགེ་བའི་ཆོས་རྣམས་འཕེལ་བར་འགྱུར་
[291b.4]རམ། བདག་དེར་སོང་ན་དགེ་སློང་ཚུལ་ཁྲིམས་དང་ལྡན་པ། ཡོན་ཏན་དང་ལྡན་པ། དེས་པ་དགེ་བའི་ཆོས་ཅན། ལྟ་བ་མཚུངས་པ། གནས་པ་མཚུངས་པར་འགྱུར་རམ། བདག་ཐེ་ཚོམ་མ་སྐྱེས་པ་དེ་དག་མི་སྐྱེ་བར་བྱེད་དམ། སྐྱེས་པ་ཡང་སླར་སེལ་བར་བྱེད་དམ། 
[291b.5]སྡིག་པར་ལྟ་བ་མ་སྐྱེས་པ་མི་སྐྱེ་བར་བྱེད་དམ། སྐྱེས་པའི་རྣམས་སླར་ལྡོག་པར་བྱེད་དམ། བདག་དང་ཚེ་དང་ལྡན་པ་དེ་དག་དང་ལྷན་ཅིག་ལུས་བདེ་བ་དང་སེམས་བདེ་བར་འགྱུར་རམ། བདག་ཚེ་དང་ལྡན་པ་དེ་དག་དང་ལྷན་ཅིག་ཏུ་དགེ་བའི་ཆོས་རྣམས་ལ་འཕེལ་བར་འགྱུར་
[291b.6]རམ་ཞེས་དྲི་བར་བྱ་སྟེ། དེ་ལྟར་ན་ཡུལ་ཕྱོགས་བརྟག་པར་བྱ་བའོ། །གྲོགས་རྣམས་ལ་བརྟག་པར་བྱ་སྟེ། ཚེ་དང་ལྡན་པ་འདི་དག་ཚུལ་ཁྲིམས་དང་ལྡན་ནམ། ཡོན་ཏན་དང་ལྡན་ནམ། དེས་པ་དགེ་བའི་ཆོས་ཅན་ཡིན་ནམ། ལྟ་བ་མཚུངས་སམ། གནས་པ་མཚུངས་སམ། 
[291b.7]གལ་ཏེ་འདི་ལྟར་བདག་ལ་ཐེ་ཚོམ་མ་སྐྱེས་པ་ལ་མི་སྐྱེ་བར་བྱེད་དམ། སྐྱེས་པ་སླར་སེལ་བར་བྱེད་དམ། སྡིག་པར་ལྟ་བ་ལ་ཡང་མ་སྐྱེས་པ་ལས་མི་སྐྱེ་བར་བྱེད་དམ། བདག་ཚེ་དང་ལྡན་པ་དེ་དང་ལྷན་ཅིག་ཏུ་ལུས་དང་སེམས་བདེ་བར་འགྱུར་རམ། བདག་ཚེ་དང་ལྡན་པ་དེ་དག་དང་ལྷན་ཅིག་ཏུ་
[292a]
[292a.1]དགེ་བའི་ཆོས་འཕེལ་བར་འགྱུར་རམ། གལ་ཏེ་ཚེ་དང་ལྡན་པ་འདི་དག་གིས་བདག་ལམ་དུ་ནད་ཀྱིས་བཏབ་ན་མི་འབོར་བར་འགྱུར་རམ་སྙམ་དུ་གྲོགས་པོ་ལ་བརྟགས་ནས། ལམ་ལ་བརྟག་པར་བྱ་སྟེ། བདག་ལམ་དེར་བར་ཆད་དུ་འགྱུར་བ་བརྒྱད་ལས་གང་ཡང་རུང་བ་འབྱུང་བར་མི་འགྱུར་
[292a.2]རམ། བདག་ལམ་དེར་བསོད་སྙོམས་དང་། ན་བའི་སྨན་དང་། བསྙེན་བཀུར་བྱེད་པས་བྲེལ་བར་མི་འགྱུར་རམ། དེ་སྟེ་བསོད་སྙོམས་དང་བསྙེན་བཀུར་བྱེད་པ་མེད་ན་གནོད་ཅིང་དུས་འདས་པར་མི་འགྱུར་རམ། བདག་ལམ་དེ་ན་ལུས་ལ་བདེའམ། སེམས་ལ་བདེ་བར་འགྱུར་རམ། 
[292a.3]བདག་ལམ་དེར་དགེ་བའི་ཆོས་རྣམས་འཕེལ་བར་འགྱུར་རམ། དེ་སྟེ་བྲེལ་བར་མི་འགྱུར་ན་འགྲོ་བར་བྱའོ། །དེ་ལྟ་བུར་ཡུལ་ཕྱོགས་དང་། གྲོགས་དང་ལམ་རྣམས་བརྟགས་ལ་དེ་སྟེ་སང་འགྲོའོ་སྙམ་ན། དེས་མཁན་པོ་དང་། སློབ་དཔོན་རྣམས་ལ་བལྟ་བར་བྱ་དེ་སྟེ་བདག་ཡུལ་ཕྱོགས་
[292a.4]ནི་འདི་ལྟ་བུར། གྲོང་ཁྱེར་ནི་འདི་ལྟ་བུར་མཆིའོ་ཞེས་ཞུའོ། །མཁན་པོ་དང་། སློབ་དཔོན་གྱིས་ཀྱང་དེའི་ཡུལ་ཕྱོགས་བརྟག་པར་བྱ། ལམ་བརྟག་པར་བྱ། དགེ་སློང་གྲོགས་པོ་རྣམས་ལ་བརྟག་པར་བྱ་སྟེ། འདིའི་གྲོགས་པོ་དགེ་སློང་རྣམས་ཅི་འདྲ། འདིའི་འཁོར་ཅི་འདྲ། འདིའི་གྲོགས་
[292a.5]པོ་རྗེས་བཞིན་དུ་འདོང་བ་ཅི་འདྲ་བའི་རྣམས་རྟོགས་ལ་དེ་སྟེ་མཐུན་པར་གྱུར་ན་ནི་ཞུ་བ་ཡང་བྱིན་ཅིག །མཐུན་པར་མ་གྱུར་ན་མ་སྦྱིན་ཅིག །འགྲོ་བའི་དགེ་སློང་གིས་མ་ཞུས་པར་སོང་ན་འདས་པ་དང་བཅས་པར་འགྱུར་རོ། །དེ་སྟེ་ན་དགེ་བའི་ཆོས་འཕེལ་བ་ཞིག་ཏུ་འགྱུར་ལ་མཁན་པོ་དང་སློབ་དཔོན་
[292a.6]ཡང་ཚུལ་བཞིན་པ་ཞིག་མ་ཡིན་ན་མ་ཞུས་པར་སོང་ན་ཡང་བླའོ། །གནས་ཁང་ན་གནས་པའི་གནས་ཁང་དེ་ཆག་ཆག་གིས་གདབ་པར་བྱ། ཕྱག་དར་བྱ། ཕྱག་དར་དོར་བར་བྱ། ལྕི་བས་ཞལ་ཞལ་འཇམ་པོར་བྱུག་པར་བྱ། ནང་པར་སྔར་རྐྱང་པ་གསུམ་བཀླགས་བཀླགས་ནས་
[292a.7]སྦྱིན་པའི་ཡོན་ཏན་བརྗོད་པར་བྱ། ནམ་ལངས་ནས་མལ་སྟན་རྣམས་ཇི་ལྟ་བུར་དགས་པ་དེ་རྣམས་བསྔོས་ལ་གྲོངས་ཏེ་སྤྲུག་ཅིང་བརྡབ་པར་བྱའོ། །དེ་ནས་རྩིག་པ་ལས་སོར་བཞི་ཙམ་གྱིས་སྤོགས་ལ་བཅེར་ཏེ་བཞག་ནས་སྒོ་བཅད་དེ་ནང་གཏན་དང་། བླ་གཏན་ཆུག་ལ་དེ་ན་གནས་པ་དང་། གཞི་ན་
[292b]
[292b.1]གནས་པའི་དགེ་སློང་རྣམས་ལ་གདོད་དེ་ལྟོས་ཤིག་ཅེས་བསྒོ་ནས་འགྲོ་བར་བྱའོ། །མལ་སྟན་ལ་སོགས་པ་ལ་ལྟོས་ཤིག་ཅེས་བསྒོ་བ་ལ་རྣམ་པ་ལྔ་སྟེ། གནས་ཁང་འདི་ལའོ། །གནས་ཁང་འདི་ལ་ལྟོས་ཤིག །མལ་སྟན་རྣམས་ལའོ། །མལ་སྟན་འདི་རྣམས་ལ་ལྟོས་ཤིག ། 
[292b.2]ལྡེ་མིག་གཏད་པ་དང་ལྔ་ཡིན་ནོ། །ཀུན་དགའ་ར་བའི་ཕྱི་རོལ་དུ་བྱུང་ན་དགེ་སློང་གྲོགས་པོ་རྣམས་ལ་བརྟག་པར་བྱ་སྟེ། རིང་དུ་མ་སོང་བར་སུ་ལ་ཡང་རུང་། བརྗེད་ཅིང་ལུས་པ་མེད་དམ་ཞེས་ཕན་ཚུན་དུ་དྲིས་ཤིག །དེ་སྟེ་བརྗེད་ཅིང་ལུས་པ་ཞིག་ཡོད་ན་དགེ་སློང་དེ་
[292b.3]སླར་ལོག་ལ་བླངས་ཏེ། འོངས་ཀྱི་བར་དུ་བསྡད་པར་བྱ་བ་འདི་ནི་འགྲོ་བའི་བྱ་བ་ཞེས་བྱའོ། །འགྲོ་བའི་གནས་བརྟན་གྱི་བྱ་བ་གང་ཞེ་ན། འགྲོ་བའི་གནས་བརྟན་གྱིས་ནང་པར་སྔར་ལངས་ནས་འདོང་བའི་དགེ་སློང་རྣམས་ལ་ཆར་གཞུག །དེ་དག་ལ་ཚེ་དང་ལྡན་པའི་རྣམས་
[292b.4]ལྷུང་བཟེད་དང་ཆོས་གོས་རྣམས་ལེགས་པར་ལོང་ལ་ཁྱེར་ཏེ་འདོང་ངོ་། །སུས་ཀྱང་བརྗེད་པར་མ་བྱེད་ཅིག་ཅེས་བསྒོ་བར་བྱ། དོང་བའི་འོག་ཏུ་དགེ་སློང་གནས་བརྟན་ཉིད་ཀྱིས་དེ་དག་གིས་བརྗེད་པ་ལྟ་ཡོད་དམ་མེད་ཅེས་བརྟག་པར་བྱས་ལ་ཐམས་ཅད་ཀྱིས་མཇུག་ནས་འགྲོ་བར་བྱའོ། །རིང་
[292b.5]པོར་མ་འཕགས་པར་དེ་དག་ལ་སུའི་ཡང་རུང་བརྗེད་ཅིང་ལུས་པ་ཅི་ཡོད་ཅེས་སྨྲ་བར་བྱ། དགེ་སློང་གནས་བརྟན་གྱིས་དགེ་སློང་དེ་ཐམས་ཅད་ལ་རྗེས་སུ་བསྟན་པར་བྱ་སྟེ། ཚེ་དང་ལྡན་པའི་རྣམས་ལས་གང་ཡང་རུང་སྔོན་དུ་འདོར་ཏེ་མ་འདོང་ཞིག །ཕྱིར་ནུར་ཏེ་མ་འཁོད་ཅིག །ཐམས་
[292b.6]ཅད་ལྷན་ཅིག་ཏུ་འདུས་ལ་ཕན་ཚུན་དུ་ལྟ་རྟོག་བཞིན་དུ་འདོང་བར་བྱའོ། །དགེ་སློང་གནས་བརྟན་གྱིས་ལམ་དུ་ཞུགས་པའི་ཚེ་བདེ་བ་དང་ལྡན་མི་ལྡན་རིག་པར་བྱས་ལ་བདག་ཉིད་ཀྱིས་འདི་དག་ལ་སྔོན་དུ་འདོར་ཏེ་འདོང་བ་ལྟ་ཡོད་དམ་མེད། ཕྱིར་ནུར་ཏེ་ལུས་པ་ལྟ་ཡོད་དམ་མེད། དེ་སྟེ་
[292b.7]སྔོན་དུ་འདོར་ཏེ་འདོང་བ་ལྟ་ཡོད་ན་ཡང་དེ་དག་བསྐུལ་ཞིང་འདོང་བར་བྱ། བདག་ཉིད་ཀྱང་དགེ་སློང་རྣམས་ཀྱི་དབུས་སུ་ཞུགས་ལ་འགྲོ་བར་བྱ། དེ་སྟེ་འགྲོ་མི་ཕོད་ན་ཉིད་ཀྱིས་ལྷུང་བཟེད་དང་ཆོས་གོས་ལ་སོགས་དགེ་སློང་དེ་དག་ལ་བསྒོས་ཤིང་བསྐུར་བར་བྱ། དེ་སྟེ་འགྲོ་མི་
[293a]
[293a.1]ནུས་པ་ཞིག་ཏུ་གྱུར་ན་དགེ་སློང་དེ་དག་གིས་དགེ་སློང་དེ་ཕྲག་པའམ་ཁུར་དུ་ཁྱེར་ཏེ། དགོན་པ་དེ་ལས་ཕྱུང་ལ་གྲོང་འདབ་ཏུ་ཕྱིན་པར་གྱིས་ཤིག །དགེ་སློང་དེ་ལ་ཉེ་གནས་ཀྱི་དགེ་སློང་དེ་ཡང་བྱིན་ཅིག །ཉེ་གནས་དགེ་སློང་དེས་ཀྱང་དེའི་ཟན་དང་སྨན་
[293a.2]གཞན་ལས་ཚོལ་ཅིག །དེ་སྟེ་ལམ་དེ་འཇིགས་པ་དང་བཅས་པར་གྱུར་ན་རིངས་ཤིང་མྱུར་བར་དོང་སྟེ། དེ་ནས་བྱུང་བ་དང་ངལ་བསོ་བར་གྱིས་ཤིག །དེ་སྟེ་ཡང་ནུས་པར་གྱུར་ན་ནི་གང་ན་ཆུ་འགྲམ་མམ། ནགས་མཐའའམ། གསང་མ་སྔོན་པོའམ། ས་ཕྱོགས་
[293a.3]གར་དགའ་བ་ཞིག་ཏུ་རྟོགས་ཏེ་དགེ་སློང་རྣམས་ངལ་བསོར་གཞུག་པར་བྱ། ངལ་བསོས་ནས་ཀྱང་འདོང་བར་བྱ་སྟེ། དགེ་སློང་གནས་བརྟན་གྱིས་དེ་དག་ཀུན་ལ་ཀྱེ་ཐམས་ཅད་ཀྱིས་ཀྱང་འདིར་སྦྱིན་པའི་ཡོན་ཏན་རེ་རེ་རྗོད་ཅིག་ཅེས་བསྒོ་བར་བྱ། དགེ་སློང་ཐམས་ཅད་ཀྱིས་
[293a.4]སྦྱིན་པའི་ཡོན་ཏན་གྱི་ཚིགས་བཅད་བཀླགས་ཟིན་པ་དང་། དགེ་སློང་གནས་བརྟན་གྱིས་མཇུག་ཏུ་བྱིན་པའི་ཡོན་ཏན་གྱི་ཚིགས་བཅད་ལྷོགས་ཏེ་ས་ཕྱོགས་སུ་ལན་གཉིས་སམ་གསུམ་བརྟགས་ཏེ་འགྲོ་བར་བྱའོ། །གྲོང་འདབ་ཏུ་ཕྱིན་ན་ཡང་དེས་དགེ་སློང་རྣམས་ཀྱི་ཕྱིར་གནས་
[293a.5]བཙལ་བར་བྱ། མལ་སྟན་བཙལ་བར་བྱ། ཡང་ན་རྩྭ་དང་ལོ་མ་བཙལ་ཏེ། དེ་སྟེ་ཡང་འབྱོར་པར་གྱུར་ན་རྐང་པ་བཀྲུ་བ་དང་། རྐང་པ་བསྐུ་བ་དང་། བཙགས་པའི་བཏུང་བ་དང་། བུ་རམ་དང་། ཁན་ད་ལ་སོགས་པ་བསླང་བར་བྱའོ། །གཅི་བ་དང་བཤང་བའི་ས་
[293a.6]ཡང་དྲིས་བརྟགས་ལ་མཚན་མོ་གནས་པར་བྱའོ། །ཁྱིམ་གྱི་ལྷ་རྣམས་ཀྱི་ཕྱིར་ཡང་རྐྱང་པ་གསུམ་དང་། སྦྱིན་པའི་ཡོན་ཏན་བརྗོད་པར་བྱ། དེར་གནས་ན་ཡང་དགེ་སློང་གནས་བརྟན་གྱིས་དེ་དག་གི་ཟན་དང་ཐུག་པ་དང་སྐྱོ་མ་རྣམས་བསྟབས་ཤིང་བཙལ་ནས་དགེ་སློང་རྣམས་ལ་
[293a.7]བསྙོད་པར་བྱ། དེ་ན་དགེ་སློང་གསར་བུ་འཁོད་པ་རྣམས་ལ་སྨྲ་བར་བྱ། ཡང་དག་པར་སྨྲ་བར་བྱ། ཀུན་ཤེས་པར་བྱ། རྟོགས་པར་བྱ། བསྟན་པར་བྱ། རྗེས་སུ་བསྟན་པར་བྱ་སྟེ། ཅི་ནས་དེ་དག་དྲེགས་པ་ཅན་དང་། མི་རིགས་པ་དང་། རྩེད་མོ་ལས་བཟློག་པར་བྱ། 
[293b]
[293b.1]འགྲོ་བའི་དགེ་སློང་གནས་བརྟན་གྱིས་ཇི་ལྟར་མཚུངས་པར་སྤྱད་པའི་ཆོས་བཅས་པ་བཞིན་དུ་མི་བྱེད་ན་འདས་པ་དང་བཅས་པར་འགྱུར་རོ། །འདི་ནི་འགྲོ་བའི་གནས་བརྟན་གྱི་བྱ་བ་ཞེས་བྱའོ། །རྐང་པ་བཀྲུ་བའི་བྱ་བ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་
[293b.2]རྐང་པ་བཀྲུ་བའི་ཕྱིར་རྐང་པ་བཀྲུ་བ་རྗེས་སུ་གནང་སྟེ། དེ་དགེ་སློང་དག་རྗེས་སུ་དེ་དག་གིས་སྣོད་སྟོང་པར་མཐོང་ན་བདག་ཅག་ཉིད་ཀྱིས་དགང་བར་གྱིས་ཤིག །ཡང་ན་དགེ་སློང་གིས་ཀུན་དགའ་ར་བ་ན་གནས་པ་རྣམས་ལ་ཁོངས་ཤིག་པར་སྒོ་ཤིག །རྐང་པ་བཀྲུ་བར་བྱ་བ་འདི་
[293b.3]ཡང་ཡིན་ཏེ། དགེ་སློང་གིས་རྐང་པ་བཀྲུར་འདོད་ན་ཤེས་བཞིན་དུ་རྐང་པ་བཀྲུ་བའི་སར་འགྲོ་བར་བྱ། དེ་སྟེ་རྒན་པ་ཞིག་སྔ་ན་འདུག་ན་སྐད་ཅིག་སྡོད་ཅིག །སུ་ཡང་མེད་ན་ཤེས་བཞིན་དུ་ཞུགས་ལ་རྐང་པ་བཀྲུ་བར་བྱ། དགེ་སློང་གིས་རྐང་པ་བཀྲུ་བའི་སར་ཡུན་
[293b.4]རིང་དུ་འདུག་པར་མི་བྱ། སྙོམས་པ་ལ་འཇུག་པར་མི་བྱ། ལུང་བསྒོ་བར་མི་བྱ། དྲན་པར་མི་བྱ། འདྲི་བར་མི་བྱ། གཏམ་ལ་ཞུགས་ཤིང་མི་འདུག །མྱུར་དུ་རྐང་པ་བཀྲུས་ནས་ཤེས་བཞིན་དུ་སླར་འབྱུང་བར་བྱ་སྟེ། འདི་ནི་རྐང་པ་བཀྲུ་བའི་བྱ་བ་ཞེས་བྱའོ། །རྐང་པ་
[293b.5]བཀྲུ་བའི་གནས་བརྟན་གྱི་བྱ་བ་གང་ཞེ་ན། རྐང་པ་བཀྲུ་བའི་དགེ་སློང་གནས་བརྟན་གྱིས་དགེ་སློང་རྐང་པ་འཁྲུ་བ་ལ་ཞུགས་ནས་ཡང་མ་ཟིན་གྱི་བར་དུ་བསླང་ཞིང་དབྱུང་བར་མ་བྱེད་ཅིག །རྐང་པ་འཁྲུ་བ་ལ་ཞུགས་པ་ཞེས་བྱ་བ་ནི་ཆུང་ངུ་ན་རྐང་པ་ཆུས་གཤེར་བ་ཙམ་དུ་གྱུར་པའོ། །
[293b.6]དེ་སྟེ་དགེ་སློང་དག་སྤྱོད་ལམ་མི་མཛེས་པར་གྱུར་ཏམ། གཏམ་ལ་ཞུགས་ཤིང་འཁོད་ན་དགེ་སློང་གནས་བརྟན་གྱིས་དེ་དག་ཟློག་ཤིག །ལུང་བསྒོ་བར་བྱ། རྗེས་སུ་བསྟན་པར་བྱ། སྤྱོད་ལམ་མཛེས་པ་ལ་གཟུད་པར་བྱ། ཇི་ལྟར་རྐང་པ་བཀྲུ་བའི་གནས་བརྟན་གྱིས་མཚུངས་
[293b.7]པར་སྤྱད་པའི་ཆོས་ལ་གཟུད་པར་བྱ། འདི་ནི་རྐང་པ་བཀྲུ་བའི་གནས་བརྟན་གྱི་བྱ་བ་ཞེས་བྱའོ། །འདུག་པའི་བྱ་བ་གང་ཞེ་ན། གནས་དང་གཞི་ན་གནས་པའི་དགེ་སློང་གིས་ཚེས་བརྒྱད་དང་། བཅུ་བཞི་དང་། བཅོ་ལྔ་ལ་གཅིག་ཏུ་འདུས་ཏེ་སངས་རྒྱས་ཀྱིས་གསུངས་པའམ། 
[294a]
[294a.1]ཉན་ཐོས་ཀྱིས་གསུངས་པའི་ཆོས་ཀྱང་རུང་སྟེ་སྨྲ་བར་བྱའོ། །དེ་དག་ནང་པར་སྔར་སྒོའམ། གཎྜཱི་བརྡུངས་མ་ཐག་ཏུ་འདུ་བར་བྱ་སྟེ། མྱུར་དུ་འདུས་ནས་ཤེས་བཞིན་དུ་འཁོད་པར་བྱ། ཤེས་བཞིན་དུ་འཁོད་ནས་དྲན་པ་ཉེ་བར་གཞག་པར་བྱ། སེམས་མི་
[294a.2]གཡེང་བར་བྱ། སྤྱོད་ལམ་ཚོགས་ཤིང་ཕུན་སུམ་དུ་ལྡན་པར་བྱ། ཤིན་ཏུ་བསྡམ་པར་བྱ། ཤིན་ཏུ་དགའ་བར་བྱ། སྒྲ་བསྐྱུད་པར་བྱ། མིག་མི་གཡེང་ཞིང་གཉའ་ཤིང་གང་ཙམ་དུ་བལྟ་བར་བྱ། བཀུར་སྟིར་བཅས། བདག་དམན་པར་བཅས། འཇིགས་པ་
[294a.3]དང་དབང་དུ་འགྱུར་བར་བཅས། ཡིད་དམན་པ་ཕྱགས་མ་དང་འདྲ་བའི་སེམས་སུ་བྱ། གནས་བརྟན་དང་། བར་མ་དང་། གསར་བུའི་རྣམས་ལ་བྱམས་པའི་སེམས་སུ་བྱ། ཕན་པའི་སེམས་སུ་བྱ། རྗེས་སུ་བརྩེ་བའི་སེམས་སུ་བྱ་བ་དང་། ཕུ་ནུ་བོ་དང་། བུར་
[294a.4]འདུ་ཤེས་པ་ཉེ་བར་གཞག་པར་བྱ། སྟན་ལ་འདུག་པ་ལ་མཁས་པ་དང་། འདུག་ནས་ཡང་ཕྱི་ཕྱིར་ངེས་པའི་ཆོས་ཀྱི་གཏམ་གྱིས་མཚན་མོ་ནམ་ཟད་པར་བྱའོ། །དེ་སྟེ་མི་བདེ་ན་ཡང་སྤྱོད་ལམ་གཉིས་ཀྱིས་ནམ་ཟད་པར་བྱ་སྟེ། འཆག་པ་དང་། འགྲེང་བས་སོ། །དགེ་
[294a.5]སློང་རྣམས་འདུས་ནས་འཁོད་ན་ཡང་དུས་སུ་ཆོས་མཉན་པར་བྱ་སྟེ་བཀུར་སྟི་བྱ། མཉན་པར་བྱ། སྨད་པར་མི་བྱ། ཚུལ་བཞིན་དུ་འཇུག་པར་བྱ། གླགས་མི་བཙལ་བར་བྱ། ཆོས་ལ་བཀུར་སྟི་མངོན་དུ་གཞག་པར་བྱ། ཆོས་སྨྲ་བའི་གང་ཟག་ལ་ཡང་བརྙས་པར་
[294a.6]མི་བྱ། བདག་ཉིད་ལ་སྨད་པར་མི་བྱ། སེམས་གཅིག་ཏུ་ཐུབ་པ་དང་བཀའ་ཡིན་ནོ་བར་བསམ་པ་དང་། རྣ་བ་མི་གཡེང་བ་དང་། སེམས་གུས་པ་དང་། སེམས་ཐམས་ཅད་གཅིག་ཏུ་ཐུབ་པར་བསྡུས་ལ་ཆོས་མཉན་པར་བྱའོ། །དེའི་འོག་ཏུ་ལྷ་རྣམས་དང་། རྒྱལ་
[294a.7]པོ་དང་། ཡོན་བདག་དང་། སྦྱིན་པ་བྱེད་པ་རྣམས་ཀྱི་ཕྱིར་སྦྱིན་པའི་ཡོན་ཏན་གྱི་ཚིགས་བཅད་བཀླག་པར་བྱ་སྟེ། འདི་ནི་འདུག་པའི་བྱ་བ་ཞེས་བྱའོ། །འདུག་པའི་གནས་བརྟན་གྱི་བྱ་བ་གང་ཞེ་ན། འདུག་པའི་དགེ་སློང་གནས་བརྟན་གྱིས་སྔར་སྒོའམ་གཎྜཱི་བརྡུངས་ཀྱང་རུང་སྟེ། 
[294b]
[294b.1]དེ་ཐོག་མར་འགྲོ་བར་བྱ། ཐོག་མར་འགྲེང་བར་བྱ། ཐོག་མར་འདུག་པར་བྱ། འདུག་ནས་ཡང་སྐད་ཅིག་ཅང་མི་སྨྲ་བར་བྱ། དེ་ནས་བདག་ཉིད་ཀྱིས་ཆོས་སྨྲ་བར་བྱ། ཡང་ན་ནུས་པའི་དགེ་སློང་ལ་ཆོས་སྨྲོས་ཤིག་པར་བསྒོ་བར་བྱ། བདག་ཉིད་ཀྱིས་ཆོས་མ་སྨྲས་སམ། 
[294b.2]དགེ་སློང་ནུས་པ་ཡང་མ་བསྒོ་ན་འདས་པ་དང་བཅས་པར་འགྱུར་རོ། །དེ་སྟེ་འཁོད་པ་ལ་ཡང་བྲམ་ཟེ་དང་ཁྱིམ་བདག་དག་ལྷགས་ན་དེས་དེ་དག་ལ་ཡང་ཆོས་ཀྱི་གཏམ་བྱ། དེ་སྟེ་གཞན་མུ་སྟེགས་ཅན་ཀུན་ཏུ་རྒྱུ་བ་སྐབས་ཚོལ་ལམ་གླགས་ཚོལ་ཞིང་ལྷགས་ན་དེ་དག་ལ་
[294b.3]ཡང་ཆོས་ཀྱིས་བརྒལ་བ་ལ་འཇུག་པར་བྱ། འདི་ནི་མི་རིགས་པའོ། །འདི་ནི་མི་འདྲ་བའོ། །འདི་ནི་མ་གྲུབ་པའོ་ཞེས་རིགས་པའི་ཆོས་ཀྱིས་གདུལ་བར་བྱ། ཁྲོ་བ་མི་བསྐྱེད་པར་བྱ། མ་ཁྲོས་པར་བྱ། མི་སྨད་པར་བྱས་ཏེ། འདི་ནི་འདུག་པའི་གནས་བརྟན་གྱི་བྱ་བ་
[294b.4]ཞེས་བྱའོ། །ཆོས་འཆད་པའི་བྱ་བ་གང་ཞེ་ན། ཆོས་འཆད་པའི་དགེ་སློང་གིས་བཀུར་སྟིར་བཅས། བདག་ཉིད་དམན་པར་བཅས་འཇིགས་པ་དང་དབང་དུ་འགྱུར་བར་བཅས། ཡིད་དམན་ཞིང་ཕྱགས་མ་དང་འདྲ་བའི་སེམས་སུ་བྱ་སྟེ། འཁོར་གྱི་ནང་དུ་ཞུགས་ལ་ཆོས་
[294b.5]བཤད་པར་བྱ་བ་ནི་རིགས་པ་དང་། གསལ་བའི་ཚིག་དང་། འབྲུ་དང་། མ་འཁྲུགས་པ་དང་། མ་འདྲེས་པ་དང་། འབྲེལ་བ་དང་། མ་འཁྲུལ་བ་དང་། སེམས་མི་གཡེང་བ་དང་། ཟང་ཟིང་གི་སེམས་སུ་མ་ཡིན་པ་དང་། ཆོས་ཉིད་ལ་ཡང་བཀུར་སྟི་མངོན་དུ་བྱ། 
[294b.6]ཆོས་ཉན་པ་རྣམས་ལ་ཡང་བཀུར་སྟི་མངོན་དུ་བྱ། ཆོས་ལ་བརྙས་པ་མི་བྱ། ཆོས་ཉན་པ་རྣམས་ལ་ཡང་བརྙས་པ་མི་བྱ། བདག་ཉིད་ལའང་སྨད་པར་མི་བྱ། ཆོས་རྣམས་ལའང་ཆོས་ཉིད་དང་རྟེན་ཅིང་འབྲེལ་བ་ཡིན་པར་ཆུད་པར་བྱ་སྟེ། བྱམས་པའི་ཚུལ་དུ་བྱ། རྗེས་སུ་
[294b.7]བརྩེ་བ་དང་ཆོས་འདི་ཡུན་རིང་དུ་གནས་པར་འགྱུར་བར་བྱ། ཆོས་ཉིད་ལ་རྟེན་གྱི་ཟང་ཟིང་ལ་རྟེན་ཏེ་ཆོས་བཤད་པར་མི་བྱ། བཀུར་སྟིའི་ཐོག་མར་འཇུག་ལ་རྗེས་སུ་མཐུན་པ་དང་། རྗེས་སུ་འབྱོར་པར་བྱ། རིམས་སུ་བྱ་སྟེ། མགུ་བ་དང་། དད་པ་དང་། རངས་པ། སྤྲོ་བ་དང་། 
[295a]
[295a.1]མོས་པ་དང་། རིགས་པར་ལྡན་པ་དང་། འཁྲུག་པ་མ་ཡིན་པར་ཆོས་བཤད་པར་བྱ། ཇི་ལྟར་འཁོར་རྣམས་ལ་བྱམས་པའི་སེམས་དང་། རྗེས་སུ་བརྩེ་བའི་སེམས་སུ་གནས་པར་བྱ། རྙེད་པ་དང་བཀུར་སྟི་དང་གྲགས་པ་ནི་མ་ཡིན་ནོ། །ཆོས་འཆད་པའི་
[295a.2]ཚེ་བདག་ཉིད་ལ་བསྟོད་པར་མི་བྱ། གཞན་ལ་སྨད་པར་ཡང་མི་བྱ་སྟེ། འདི་ནི་ཆོས་འཆད་པའི་བྱ་བ་ཞེས་བྱའོ། །ཆོས་འཆད་པའི་གནས་བརྟན་གྱི་བྱ་བ་གང་ཞེ་ན། ཆོས་འཆད་པའི་གནས་བརྟན་གྱིས་གང་ན་ཆོས་འཆད་པ་དེར་འགྲོ་བར་བྱ། དགེ་སློང་འདི་ཆོས་བཞིན་དུ་
[295a.3]འཆད་པའམ་འོན་ཏེ་ཆོས་བཞིན་མ་ཡིན་པར་འཆད་མཉན་ལ། དེ་སྟེ་ཆོས་བཞིན་འཆད་ན་ནི་སྤྲོ་བ་བསྐྱེད་པར་བྱ། ཆོས་མ་ཡིན་པར་འཆད་ན་ནི་སླར་བཅོས་པར་བྱ་སྟེ། དེ་སྟེ་སླར་བཅོས་ནུས་ན་ལེགས། དེ་སྟེ་མི་ནུས་ན་ཇི་ལྟར་ནུས་ཤིང་ཅི་ཐུབ་ཐུབ་ཀྱིས་སྨད་པར་བྱ་སྟེ། 
[295a.4]དགེ་སློང་འདི་ནི་ཆོས་མ་ཡིན། འདུལ་བ་མ་ཡིན། སྟོན་པས་བསྟན་པ་མ་ཡིན་གྱིས། བཅོམ་ལྡན་འདས་ཀྱི་ཆོས་ཀྱི་གཞི་མ་གཞིག་ཅིག །ཆོས་ཀྱི་སྤྱན་མ་གཞར་ཅིག །ཅེས་སྨྲོས་ལ། སྟན་ལས་ལངས་ཏེ་འགྲོ་བར་བྱ་བ་འདི་ནི་ཆོས་འཆད་པའི་གནས་བརྟན་གྱི་
[295a.5]བྱ་བ་ཞེས་བྱའོ། །དུས་ཀྱི་བྱ་བ་གང་ཞེ་ན། དགེ་སློང་རྣམས་དུས་(དུ་,སུ་)འགྲོ་བར་བྱ་སྟེ། འདི་ནི་དུས་ཀྱི་བྱ་བ་ཞེས་བྱའོ། །དུས་མ་ཡིན་པའི་བྱ་བ་གང་ཞེ་ན། དགེ་སློང་གིས་དུས་མ་ཡིན་པར་གྲོང་དུ་འཇུག་པར་མི་བྱ། དེ་འདྲ་བའི་རྐྱེན་བྱུང་བ་མ་གཏོགས་ཏེ། འཁོད་
[295a.6]པའི་དགེ་སློང་ལ་མ་བསྒོ་བར་མི་འགྲོ་བ་ནི་དུས་མ་ཡིན་པའི་བྱ་བ་ཞེས་བྱའོ། །དུས་མ་ཡིན་པར་དགེ་འདུན་འདུ་བའི་བྱ་བ་གང་ཞེ་ན། ཚེས་བརྒྱད་དང་། ཚེས་བཅུ་བཞི་དང་། ཚེས་བཅོ་ལྔ་ལ་དགེ་འདུན་འདུ་བ་མ་གཏོགས་པར་དེ་ལས་གཞན་གྱི་ཕྱིར་དགེ་འདུན་འདུ་ཞིང་
[295a.7]དགེ་འདུན་གྱི་ལས་དང་། དགེ་འདུན་གྱི་བྱ་བ་དང་། དགེ་འདུན་གྱི་བྱེད་པ་རྣམས་ཡིན་ཏེ། དེ་ལ་སྔར་བསྒོའམ། གཎྜཱི་བརྡུངས་ཀྱང་རུང་མྱུར་དུ་འདུ་བར་བྱ། ཤེས་བཞིན་དུ་འདོང་བར་བྱ་བ་ནས་སྔ་མ་བཞིན་ཏེ། འདུག་པ་ལ་མཁས་པར་བྱ་བའི་བར་དུ་དེར་དགེ་འདུན་གྱི་གནས་
[295b]
[295b.1]བརྟན་གྱིས་རྒན་རིམས་སུ་ཕྱག་བྱས་ནས་བདག་གི་སྟན་གང་ན་བར་འདུག་པར་བྱ། གནས་བརྟན་གཉིས་པོས་ཀྱང་དགེ་འདུན་གྱི་གནས་བརྟན་ལ་ཕྱག་བྱས་ནས་རང་གི་སྟན་གང་ན་བར་འདུག་པར་བྱ། དེ་བཞིན་དུ་གནས་བརྟན་གསུམ་པོ་དང་། བཞི་པོ་ནས་དགེ་སློང་གསར་བུའི་
[295b.2]བར་དུ་སྟེ། རྒན་རིམས་སུ་ཕྱག་བྱས་ནས་རང་གི་སྟན་གང་ན་བར་འཁོད་པར་བྱའོ། །དེར་དགེ་སློང་གནས་བརྟན་དང་། བར་མ་དང་། གསར་བུ་རྣམས་ཀྱིས་ཇི་ལྟར་ཆོས་བཞིན། ཇི་ལྟར་འདུལ་བ་བཞིན། ཇི་ལྟར་སྟོན་པས་བསྟན་པ་བཞིན་དུ་དེ་ལྟ་བུར་དགེ་འདུན་གྱི་ལས་བྱ། 
[295b.3]དགེ་སློང་གནས་བརྟན་གྱིས་དགེ་སློང་རྣམས་ལ་སྤྱོ་བར་མི་བྱ། སྨད་པར་མི་བྱ། མ་གུས་པར་མི་བྱ་སྟེ། འདི་ནི་དུས་མ་ཡིན་པར་དགེ་འདུན་འདུ་བའི་བྱ་བའོ། །དུས་མ་ཡིན་པར་དགེ་འདུན་འདུ་བའི་གནས་བརྟན་གྱི་བྱ་བ་གང་ཞེ་ན། དུས་མ་ཡིན་པར་དགེ་འདུན་འདུ་བའི་
[295b.4]དགེ་སློང་གནས་བརྟན་གྱིས་དུས་མ་ཡིན་པར་འདུ་བ་ན་སྔར་བསྒོའམ། གཎྜཱི་བརྡུངས་ཀྱང་རུང་སྟེ། ཐོག་མར་འགྲོ་བར་བྱ། ཐོག་མར་འགྲེང་བར་བྱ། ཐོག་མར་འདུག་པར་བྱ་སྟེ། བཀུར་སྟིར་བཅས། ཡིད་དམའ་བར་བཅས། འཇིགས་ཤིང་དབང་དུ་འགྱུར་བར་བཅས། 
[295b.5]ཡིད་ཕབ་ལ་ཕྱགས་མ་ལྟ་བུའི་སེམས་སུ་བཅས་ལ་དགེ་འདུན་གྱི་ནང་དུ་འགྲོ་བར་བྱ། རྒན་རིམས་སུ་ཕྱག་བྱས་ནས་རང་གི་སྟན་ལ་རབ་ཏུ་འཇུག་པར་བྱ། གནས་བརྟན་དང་། བར་མ་དང་། གསར་བུའི་རྣམས་ལ་ཡང་བྱམས་པའི་སེམས་སུ་བྱ། ཕན་པའི་སེམས་སུ་བྱ། རྗེས་སུ་
[295b.6]བརྩེ་བའི་སེམས་སུ་བྱ། ཕ་དང་། ཕུ་ནུ་བོ་དང་། བུར་འདུ་ཤེས་མངོན་དུ་བཞག །འཁོར་རྣམས་ལ་ཡང་བལྟ་བར་བྱས་ཏེ། གང་ཆས་སྡུག །གང་ཆས་མི་སྡུག །གང་མཛེས་པར་གྱུར། གང་མི་མཛེས་པར་གྱུར། གང་གིས་ལེགས་པར་བགོས། གང་གིས་མི་སྡུག་
[295b.7]པར་བགོས། གང་གིས་མཛེས་པར་ཆས་པ་དེ་དག་ལ་ནི་གཡེལ་བར་གཞག །གང་གིས་མི་མཛེས་པར་ཆས་པ་དེ་དག་ལ་ནི་སྦྲན་པར་བྱ། བསྒོ་བར་བྱ། གང་གིས་ལེགས་པར་བསྒོས་པ་དེ་དག་ལ་ཡལ་བར་གཞག །གང་གིས་མི་སྡུག་པར་བགོས་པ་དེ་དག་ལ་ནི་བརྡ་བྱ། དེས་
[296a]
[296a.1]བརྡ་མ་ཚོར་ན་དྲུང་ན་འདུག་པ་ལ་བརྡ་བྱ། དྲུང་ན་འདུག་པས་ཀྱང་མ་ཚོར་ན་དགེ་སློང་གནས་བརྟན་གྱིས་དེར་ཅི་ནས་མི་འཁྲུལ་བའི་ཚུལ་དུ་སྦྲན་པར་བྱ། ཇི་ནས་ལེགས་པར་བགོས་པ་དང་། སྒྲ་ཆེར་མི་དབྱུང་བར་བྱའོ། །དགེ་སློང་གནས་བརྟན་གྱིས་འཁོར་གྱི་
[296a.2]ནང་དུ་བརྟག་པར་བྱ་བ་ནི་ཅི་འཁོར་འདི་དག་ཆོས་བཞིན་དུ་བྱེད་དམ། འོན་ཏེ་ཆོས་བཞིན་མ་ཡིན། དེ་སྟེ་ཆོས་བཞིན་ཡིན་ན་ཅི་བདེར་བྱོས་ཤིག་ཅེས་ལས་ཐམས་ཅད་དུ་བྱེད་དུ་ཆུག་ཤིག །དེ་སྟེ་ཆོས་བཞིན་མ་ཡིན་ན་ཆོས་བཞིན་པའི་ཕྱོགས་སུ་གནས་པར་བྱ། ཆོས་
[296a.3]བཞིན་དུ་འདྲི་བ་ལ་སྦྱིན། ཡང་ཅང་མི་སྨྲ་བར་སྟན་ལས་ལངས་ཏེ་འགྲོ་བར་བྱ། དེའི་ཕྱིར་རྩོད་པ་དང་། འཁྲུག་པ་རྗེས་སུ་འབྱུང་བར་མི་བྱ་བ་འདི་ནི་དུས་མ་ཡིན་པར་དགེ་འདུན་འདུ་བའི་གནས་བརྟན་གྱི་བྱ་བ་ཞེས་བྱའོ། །སྨྲ་བའི་བྱ་བ་གང་ཞེ་ན། རྒྱལ་པོའི་ཁབ་ཀྱི་
[296a.4]གྲོང་ཁྱེར་ན་མུ་སྟེགས་ཅན་ཀུན་ཏུ་རྒྱུ་བ་གཞན་དག་ཅིག་ཚེས་བརྒྱད་དང་། བཅུ་བཞི་དང་། བཅོ་ལྔའི་ཚེ། གཅིག་ཏུ་འདུས་ནས་ཆོས་སྨྲ་བ་དང་། དེ་ན་དེར་སྐྱེ་བོ་མང་པོ་འདུས་ནས་དེ་དག་ལ་རྙེད་པ་དག་ཀྱང་རྙེད་པར་གྱུར། བཀུར་སྟི་བྱེད། དེ་དག་གི་འཁོར་དག་ཀྱང་མང་
[296a.5]དུ་འཕེལ་བར་གྱུར་པ་དང་། ཡུལ་མཉམ་དཀའི་རྒྱལ་པོ་མཁས་པ་ཅན་གཟུགས་ཅན་སྙིང་པོ་གསུང་རབ་འདི་ལ་དད་པར་གྱུར་ནས་དེས་འདི་སྙམ་དུ་བསམས་སོ། །མུ་སྟེགས་ཅན་ཀུན་ཏུ་རྒྱུ་བ་འདི་དག་ཆོས་བརྒྱད་ཅེས་བྱ་བ་ནས། དེ་དག་གི་འཁོར་དག་ཀྱང་མང་དུ་གྱུར་ཅེས་
[296a.6]བྱ་བའི་བར་དུ་སྔ་མ་བཞིན་ནོ། །འདི་ལྟར་དགེ་སློང་ཡང་ཚེས་བརྒྱད་དང་། བཅུ་བཞི་དང་། བཅོ་ལྔ་ལ་གཅིག་ཏུ་འདུག་ནས་ཆོས་སྨྲ་ན་བདག་ཀྱང་དེར་འགྲོ་སྟེ། རྒྱལ་པོ་ཡང་འགྲོའོ་སྙམ་ནས་སྐྱེ་བོ་མང་པོ་དག་ཀྱང་འདུ་བར་འགྱུར། དགེ་སློང་རྣམས་ཀྱིས་རྙེད་པ་ཡང་རྙེད་
[296a.7]ལ་བཀུར་སྟི་ཡང་འབྱུང་། འཁོར་རྣམས་ཀྱང་མང་དུ་འཕེལ་བར་འགྱུར། སྐྱེ་བོ་མང་པོ་ལའང་བསོད་ནམས་མང་དུ་འཕེལ། དགེ་སློང་རྣམས་ཀྱང་མི་འཇིགས་པར་འགྱུར། བསྟན་པ་ཡང་རྒྱས་པར་འགྱུར། དམ་པའི་ཆོས་ཀྱང་ཡུན་རིང་དུ་གནས་པར་འགྱུར། ཆོས་ཀྱི་སྒྲོན་
[296b]
[296b.1]མ་ཡང་འབར་བར་འགྱུར། ཕྱི་མའི་སྐྱེ་བོ་རྣམས་ལའང་སྣང་བར་བྱས་པར་འགྱུར་རོ་སྙམ་ནས་ཡུལ་མཉམ་དཀའི་རྒྱལ་པོ་མཁས་པ་ཅན་གཟུགས་ཅན་སྙིང་པོ་བཅོམ་ལྡན་འདས་གང་ན་བ་དེར་སོང་ནས་དྲུང་དུ་ཕྱིན་པ་དང་། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་འཚལ་ནས་
[296b.2]ཕྱོགས་གཅིག་ཏུ་འདུག་གོ། །ཕྱོགས་གཅིག་ཏུ་འདུག་སྟེ། ཡུལ་མཉམ་དཀའི་རྒྱལ་པོ་གཟུགས་ཅན་སྙིང་པོས་བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཙུན་པ་མུ་སྟེགས་ཅན་ཀུན་ཏུ་རྒྱུ་བ་གཞན་ནི་ཚེས་བརྒྱད་ནས། དེ་དག་གིས་འཁོར་དག་ཀྱང་མང་དུ་
[296b.3]གྱུར་ཏོ་ཞེས་བྱ་བའི་བར་དུ་སྔ་མ་བཞིན་ནོ། །འདི་ལྟར་དགེ་སློང་རྣམས་ཀྱང་ཚེས་བརྒྱད་ནས་ཕྱི་མའི་སྐྱེ་བོ་རྣམས་ལ་སྣང་བར་བགྱིས་པར་འགྱུར་ན་དགོངས་པར་ཅི་གནང་ཞེས་བྱ་བའི་བར་དུ་སྔ་མ་བཞིན་ནོ། །བཅོམ་ལྡན་འདས་ཀྱིས་ཡུལ་མཉམ་དཀའི་རྒྱལ་པོ་མཁས་པ་ཅན་གཟུགས་
[296b.4]ཅན་སྙིང་པོ་ལ་ཅང་མི་གསུང་བཞིན་དགོངས་སོ། །དེ་ནས་ཡུལ་མཉམ་དཀའི་རྒྱལ་པོ་མཁས་པ་ཅན་གཟུགས་ཅན་སྙིང་པོས་བཅོམ་ལྡན་འདས་ཅང་མི་གསུང་བཞིན་དགོངས་པར་ཤེས་ནས། བཅོམ་ལྡན་འདས་ཀྱི་ཞབས་གཉིས་ལ་མགོ་བོས་ཕྱག་འཚལ་ཏེ། བཅོམ་ལྡན་
[296b.5]འདས་ཀྱི་དྲུང་ནས་སོང་ངོ་། །དེ་ནས་བཅོམ་ལྡན་འདས་ཀྱིས་ཡུལ་མཉམ་དཀའི་རྒྱལ་པོ་མཁས་པ་གཟུགས་ཅན་སྙིང་པོ་སོང་ནས་རིང་པོ་མ་ལོན་པར་མཁྱེན་ཏེ། དགེ་སློང་རྣམས་ལ་བཀའ་སྩལ་པ། དེ་ལྟ་བས་ན་དགེ་སློང་རྣམས་ངས་རྗེས་སུ་གནང་གིས་ཚེས་བརྒྱད་དང་། བཅུ་བཞི་དང་བཅོ་
[296b.6]ལྔ་ལ་གཅིག་ཏུ་འདུས་ནས་ཆོས་སྨྲ་བར་བྱའོ། །དེ་ཡང་འདི་ལྟ་བུར་སྨྲ་བར་བྱ་སྟེ། ཆོས་སྨྲ་བའི་དགེ་སློང་གིས་དོན་དང་ཚིག་གིས་འཁོར་རྣམས་གོ་བར་བྱོས་ཤིག །དེ་ན་དགེ་སློང་དག་ཚིག་ཐ་མལ་པར་སྨྲ་སྟེ་ཚིག་ཐ་མལ་པར་སྨྲས་པས་འཁོར་རྣམས་གོ་བར་མ་གྱུར་པ་དང་། དེ་ལྟར་
[296b.7]གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་ནས། བཅོམ་ལྡན་འདས་ཀྱིས་བཀའ་སྩལ་པ། རྗེས་སུ་གནང་གིས་དབྱངས་ཀྱིས་ཆོས་སྨྲ་བར་བྱའོ། །དེ་དག་གིས་ཇི་ལྟ་བུར་འདུག་བཞིན་དུ་སྨྲས་པ་དང་། འཁོར་དེ་དག་གིས་གོ་བར་མ་གྱུར་ཏེ། བཅོམ་ལྡན་འདས་ཀྱིས་བཀའ་
[297a]
[297a.1]སྩལ་པ། རྗེས་སུ་གནང་གིས་སྟན་མཐོན་པོ་ཆོས་ཤིག །དེ་དག་གིས་མདོ་སྡེ་ཆེན་པོ་བསྡུས་ཤིང་སྨྲས་པ་དང་། ཐེ་ཚོམ་དུ་གྱུར་རྒྱས་པར་ཡང་མི་བྱེད་ལ་དེ་ཉིད་ཀྱིས་ཉི་མ་ཟད་པར་བྱེད་དེ། འཁོར་རྣམས་སྐྱོ་བར་གྱུར་ཏེ། བཅོམ་ལྡན་འདས་ཀྱིས་བཀའ་
[297a.2]སྩལ་པ། རྗེས་སུ་གནང་གིས་དོན་གྱི་དབང་དུ་ཅི་བདེར་རྒྱས་པར་བྱོས་ཤིག །དེ་དག་མདོ་སྡེའི་ལས་དོན་ཉི་ཚེ་ཐུས་ཏེ་གཏམ་བརྗོད་པར་བྱ། གསུངས་པའི་བཞིན་དུ་གཞུང་འཆའ་བར་འདོད་པ་དང་། དེ་དག་མདོ་སྡེའི་མཐའ་མ་རུང་བར་མི་འགྱུར་རམ། སྙམ་དུ་ཐེ་ཚོམ་དུ་གྱུར་
[297a.3]ནས། བཅོམ་ལྡན་འདས་ཀྱིས་བཀའ་སྩལ་པ། རྗེས་སུ་གནང་གིས་མདོ་སྡེའི་དོན་ཉི་ཚེ་ཐུས་ལ་སྐབས་སྐབས་སུ་གཏམ་རྒྱུད་དུ་ཡང་བྱ། གསུངས་པ་ཡང་གཞུང་བཞིན་བྱོས་ཏེ་དོན་དང་ཚིག་ཏུ་འབྲེལ་བས་འཁོར་རྣམས་གོ་བར་གྱིས་ཤིག །མདོ་སྡེ་དེ་དག་ཀྱང་དེ་བཞིན་དུ་
[297a.4]གཟུང་བར་བྱའོ། །དེ་དག་གཉིས་འཁོར་ལྷན་ཅིག་ཏུ་འཁོར་གཅིག་ལ་འཆད་ནས། བཅོམ་ལྡན་འདས་ཀྱིས་བཀའ་སྩལ་པ། འཁོར་གཅིག་གི་ནང་དུ་གཉིས་ལྷན་ཅིག་མ་འཆད་ཅིག །གང་འཆད་པ་དེ་ནི་ཉེས་བྱས་སུ་འགྱུར་རོ། །དེ་དག་འཁོར་འཁོར་དུ་འཆད་
[297a.5]ནས་དེ་དག་འཁྲུགས་པར་གྱུར་ནས། བཅོམ་ལྡན་འདས་ཀྱིས་བཀའ་སྩལ་པ། འཁོར་འཁོར་དུ་མ་འཆད་ཅིག །འཆད་ན་འདས་པ་དང་བཅས་པར་འགྱུར་རོ། །དེ་ཡང་འཁོར་གཉིས་ལ་ཅིག་ཅར་འཆད་པར་གྱུར་པ་དང་། བཅོམ་ལྡན་འདས་ཀྱིས་བཀའ་སྩལ་པ། 
[297a.6]འཁོར་གཉིས་ལ་ཅིག་ཅར་མ་འཆད་ཅིག །གང་འཆད་པ་དེ་ཉེས་བྱས་སུ་འགྱུར་རོ། །འདི་ལྟར་འཆད་པ་ལས་གཉིས་པོ་འཁྲུག་པར་མི་འགྱུར་བ་དེ་ལྟ་བུར་བཤད་པར་བྱའོ། །དེ་དག་འཁོར་དེད་ཅིང་འདོང་ནས། བཅོམ་ལྡན་འདས་ཀྱིས་བཀའ་སྩལ་པ། འཁོར་དེད་ཅིང་
[297a.7]མ་འདོང་ཤིག །གང་འཁོར་དེད་ཅིང་འདོང་ན་འདས་པ་དང་བཅས་པར་འགྱུར་རོ། །བདག་ཅག་ཉིད་དང་དེ་འདོང་བ་ལ་ནི་ཉེས་པ་མེད་དོ། །དེ་དག་ཆོས་ཀྱི་སྒོ་ནས་རྙེད་པ་ཚོལ་ཏེ། ཆོས་འཚོང་བས་འཚོ་བར་བྱེད་པ་དང་། བཅོམ་ལྡན་འདས་ཀྱིས་བཀའ་སྩལ་པ། ཆོས་ཀྱི་
[297b]
[297b.1]སྒོ་ནས་རྙེད་པ་ཡང་མ་ཚོལ་ཅིག །ཆོས་འཚོང་ཞིང་འཚོ་བར་ཡང་མ་བྱེད་ཅིག །དེ་ནས་སྨྲ་བ་མེད་ནས། བཅོམ་ལྡན་འདས་ཀྱིས་བཀའ་སྩལ་པ། རྗེས་སུ་དྲན་པར་བྱེད་པས་རྗེས་སུ་དྲན་པར་གྱིས་ཤིག །རྗེས་སུ་དྲན་པར་བྱེད་པའང་མེད་ནས་རིམ་གྱིས་སྨྲ་བར་གྱིས་ཤིག ། 
[297b.2]ཚིགས་བཅད་དང་དབྱངས་སུ་སྦྱར་ཞིང་བྱེད་ནས། བཅོམ་ལྡན་འདས་ཀྱིས་བཀའ་སྩལ་པ། བདག་ཉིད་ཀྱིས་སྨྲོས་ཤིག །ཡང་ན་དགེ་སློང་གཞན་ལ་ཆོལ་ཅིག །བཅོལ་བའི་གང་ཟག་ཀྱང་རིག་པར་བྱ། བདག་ཉིད་ཀྱིས་མི་སྨྲ། ཡང་ན་དགེ་སློང་གཞན་ལ་མ་བཅོལ། 
[297b.3]བཅོལ་བའི་གང་ཟག་ཀྱང་ཤེས་པར་མ་བྱས་ན་འདས་པ་དང་བཅས་པར་འགྱུར་རོ། །དེ་དག་རིམ་བཞིན་དུ་བསྐོས་པ་དང་། འདི་ལྟར་ཞར་བ་དང་། གླེན་པ་དང་། སྒུར་པོ་དག་ལ་མུ་སྟེགས་ཅན་ཀུན་ཏུ་རྒྱུ་བ་གཞན་དག་དགེ་སྦྱོང་ཤཱཀྱའི་བུའི་ནང་ན་འདི་དག་འདི་ནི་སྐྱེས་བུ་དམ་
[297b.4]པའོ། །སྐྱེས་བུ་གཙོ་བོའོ། །སྐྱེས་བུ་མཆོག་གོ། །ཞེས་ཉེས་པ་ངོར་བརྗོད་ཅིང་འཕྱས་འདོགས་མི་སྙན་པ་ཟེར་བར་གྱུར་ཏོ། །ཇི་ལྟར་གྱུར་པ་དགེ་སློང་དག་གིས་བཅོམ་ལྡན་འདས་ལ་གསོལ་པ་དང་། བཅོམ་ལྡན་འདས་ཀྱིས་བཀའ་སྩལ་པ། ནུས་པ་ཡོད་ན་ཆོས་སྨྲ་
[297b.5]བ་རིམས་སུ་མ་བསྐོ་ཤིག །གང་ནུས་པ་དེ་བསྐོ་བར་བྱའི། འཁོར་འཁྲུག་པར་མི་འགྱུར་བ་དེ་ལྟ་བུ་བསྐོ་བར་བྱའོ། །སྨྲ་བའི་བྱ་བ་གཞན་ཡང་དུས་གང་དང་གང་དུ་ཡང་རུང་སྟེ། དགེ་སློང་རྣམས་འདུས་ཤིང་འཁོད་པ་དང་ཆོས་ཀྱི་གཏམ་ངེས་པ་རྣམས་བརྗོད་པར་བྱའོ། །
[297b.6]དེ་སྟེ་མི་ཤེས་ནའང་གཅིག་ལ་གཅིག་དྲི་བར་བྱ། གཅིག་ལ་གཅིག་ཞུ་བར་བྱ། བགམ་པར་མི་བྱ། གླགས་བཙལ་བའི་ཕྱིར་མི་བྱ། འཕྱས་བྱ་བའི་ཕྱིར་མི་བྱ། ཉམས་བསྐྱོད་པར་མི་བྱའི་ཅི་ནས་ཆོས་ལ་རིམ་གྲོ་དང་བཀུར་སྟིའི་ཕྱིར་དྲི་བར་བྱ། ཞུ་བར་བྱ་སྟེ། ཅི་དགེ་
[297b.7]བའམ། འོན་ཏེ་མི་དགེ་བའམ། ཅི་ཁ་ན་མ་ཐོ་བ་དང་བཅས་པའམ། འོན་ཏེ་ཁ་ན་མ་ཐོ་བ་མེད་པ་ཡིན། ཇི་ལྟར་བྱས་ན་དགེ་བར་འགྱུར་རམ། འོན་ཏེ་སྡིག་པར་འགྱུར་བ་ཞེས་བྱ་བ་འདི་ནི་སྨྲ་བའི་བྱ་བའོ། །མི་སྨྲ་བའི་བྱ་བ་གང་ཞེ་ན། གནས་གང་ན་དགེ་སློང་
[298a]
[298a.1]རྣམས་སྨྲ་ཞིང་གཞན་ལ་བརྗོད་པར་མི་འདོད་པ་དེ་དག་གིས་ཇི་ལྟ་བུར་ཡིད་ལ་བྱ་བ་གྲུབ་པ་དེ་བཞིན་དུ་བསྒོམ་པར་བྱ། སྤྱོད་ལམ་བཞི་ལ་འཇུག་པར་བྱ། ཕན་ཚུན་དུ་མི་སྨྲ་བར་འཇུག་པ་ལ་རྒྱས་པར་བྱ་བ་ནི་འདི་ལྟ་སྟེ། ཀླུང་དགའ་ལྡན་གྱི་དགེ་སློང་རྣམས་
[298a.2]ཇི་ལྟ་བ་བཞིན་དུ་བྱ་སྟེ། འདི་ནི་མི་སྨྲ་བའི་བྱ་བ་ཞེས་བྱའོ། །དབྱར་ཚུལ་དུ་འཇུག་པའི་བྱ་བ་གང་ཞེ་ན། དབྱར་ཚུལ་དུ་འཇུག་པར་འདོད་པའི་དགེ་སློང་གིས་བསམ་པ་ཤིན་ཏུ་བསམས། བརྟག་པ་ཤིན་ཏུ་བརྟགས། ཤིན་ཏུ་དཔྱད་པ་བཞིན་དཔྱད་དེ། ཚུལ་དུ་
[298a.3]འཇུག་པར་བྱ་སྟེ། བདག་གནས་དེ་ན་དགེ་སློང་ཇི་ལྟར་ཚུལ་ཁྲིམས་དང་ལྡན། ཡོན་ཏན་དང་ལྡན། མཁས་པ་དང་ལྡན། དགེ་བའི་ཆོས་དང་ལྡན། ལྟ་བ་མཚུངས། གནས་པ་མཚུངས། གྲོགས་སུ་མཚུངས། ཡིད་གཅུགས་པ་དག་དང་ལྷན་ཅིག་གང་བདེ་
[298a.4]བར་འགྱུར་བ་ནི་འདི་ལྟ་སྟེ། འགྲོ་ན་ཡང་རུང་། སྨྲ་ཡང་རུང་བ་དག་གནས་དེ་ན་དགེ་སློང་མདོ་སྡེ་འཛིན་པ། འདུལ་བ་འཛིན་པ། མ་ལྟ་བུ་འཛིན་པ་གང་བདག་ཐེ་ཚོམ་མ་སྐྱེས་པ་ལས་ནི་མི་སྐྱེད། སྐྱེས་པ་ནི་དུལ་བར་བྱེད། སྡིག་པ་ལྟ་བུ་མ་སྐྱེས་པ་ལས་ནི་མི་སྐྱེད། 
[298a.5]སྐྱེས་པ་ལས་ནི་དུལ་བར་བྱེད་པ་ཡོད་དམ། གནས་དེ་ན་བདག་ན་བ་དང་རྗེས་སུ་མཐུན་པའི་སྨན་དང་། ཟས་དང་། ཡོ་བྱད་དང་། བསྙེན་བཀུར་བྱེད་པར་འབྱོར་པར་འགྱུར་རམ། གནས་དེ་ན་བདག་གི་ལུས་ཀྱང་རུང་། སེམས་ཀྱང་རུང་བདེ་བར་འགྱུར་རམ། གནས་
[298a.6]དེ་ན་དགེ་སློང་དག་ཐབ་མོ་བྱེད་པ། མཚང་འདྲུ་བར་བྱེད། འཁྲུག་པར་བྱེད། རྩོད་པ་གླེང་བར་བྱེད་པ་ལྟ་མི་གནས་གྲང་། དེས་བདག་ལ་མ་ཐོབ་པ་ལས་ཐོབ་པ་དང་། མ་ཆུད་པ་ལས་ཆུད་པར་བྱ་བ་དང་། མངོན་དུ་མ་བྱས་པ་ལས་མངོན་དུ་བྱེད་པའི་བར་ཆད་དུ་མི་
[298a.7]འགྱུར། གནས་དེ་ན་དབྱར་གྱི་ནང་དུ་དགེ་འདུན་འབྱེ་བར་མི་འགྱུར་གྲང་ཞེས་དེ་བཞིན་དུ་བསམ་པ་ཤིན་ཏུ་བསམས། བརྟག་པ་ཤིན་ཏུ་བརྟགས། དཔྱད་པ་ཤིན་ཏུ་དཔྱད་དེ། ན་བའི་བསྙེན་བཀུར་བའི་གྲོགས་མཐུན་པ་དང་འགྲོ་བར་བྱ་སྟེ། འདི་ནི་དབྱར་ཚུལ་དུ་འཇུག་པའི་
[298b]
[298b.1]བྱ་བ་ཞེས་བྱའོ། །དབྱར་ཚུལ་དུ་ཞུགས་པའི་བྱ་བ་གང་ཞེ་ན། དབྱར་ཚུལ་དུ་ཞུགས་པའི་དགེ་སློང་གིས་དོན་མེད་པའི་ཕྱིར་ཞག་གཅིག་ཀྱང་མཚམས་ཀྱི་ཕྱི་རོལ་དུ་འགྲོ་བར་མི་བྱ། དོན་ཅིག་ཡོད་པར་གྱུར་ན་དེས་ཞག་བདུན་ནམ། ཞག་བཞི་བཅུར་བྱིན་གྱིས་བརླབས་ལ་འགྲོ་བར་བྱ། 
[298b.2]དེ་ཡང་དོན་གྱི་ཕྱིར་ཏེ། དོན་གང་གི་ཕྱིར་ཞེ་ན། དགེ་སློང་གི་དོན་ནམ། དགེ་སློང་མའི་དོན་ནམ། དགེ་ཚུལ་ཕའི་འམ། དགེ་ཚུལ་མའི་འམ། དགེ་བསྙེན་ཕའི་འམ། དགེ་བསྙེན་མའི་དོན་ཀྱང་རུང་། གཉེན་གྱི་དོན་ཀྱང་རུང་། བདག་གི་དོན་ཀྱང་རུང་། དེ་སྟེ་སངས་
[298b.3]རྒྱས་ལའམ། ཆོས་ལའམ། དགེ་འདུན་ལའམ། སྡུག་བསྔལ་ལའམ། ཀུན་འབྱུང་ལའམ། འགོག་པ་ལའམ། ལམ་ལ་ཡང་རུང་། ཐེ་ཚོམ་དུ་གྱུར་ཏམ། ཡིད་གཉིས་སུ་གྱུར་ཏམ། དོགས་པར་གྱུར་ཀྱང་རུང་། མ་ཐོབ་པ་ལས་ཐོབ་པའི་འདུ་ཤེས་སུ་གྱུར། 
[298b.4]མ་ཆུད་པ་ལས་ཆུད་པའི་འདུ་ཤེས་དང་། མངོན་དུ་མ་བྱས་པ་ལས་མངོན་དུ་བྱ་བའི་འདུ་ཤེས་ཏེ། དེ་འདི་ལྟར་མུ་སྟེགས་ཅན་ཀུན་ཏུ་རྒྱུ་བ་གཞན་དག་གི་དོན་ལ་ཡང་རུང་། དེ་སྟེ་དགེ་སློང་དེས་གནས་དེར་དབྱར་དགེ་འདུན་འབྱེ་བར་འགྱུར་རམ། མཆོད་རྟེན་ནམ། གཙུག་ལག་ཁང་
[298b.5]ཡང་རུང་འདྲལ་བར་འགྱུར་རམ། ཚིག་པར་འགྱུར་བ་ཡང་རུང་སྟེ། དེར་དགེ་སློང་དེས་སངས་རྒྱས་ཀྱང་རུང་། ཆོས་སམ། དགེ་འདུན་གྱི་དོན་ལ་ཡང་རུང་སྟེ། ཞག་བདུན་ནམ། ཞག་བཞི་བཅུར་བྱིན་གྱིས་རློབས་ལ་འགྲོ་བར་བྱ་སྟེ། དེར་སོང་བ་ལས་ཞག་བདུན་ནམ། 
[298b.6]ཞག་བཞི་བཅུར་ཡང་རུང་ལོན་པར་གྱུར་ན་དགེ་སློང་དབྱར་ཆད་པའི་ཉེས་པ་འབྱུང་བར་མི་འགྱུར་ཏེ། དེ་ནི་དབྱར་ཚུལ་དུ་ཞུགས་པའི་བྱ་བ་ཞེས་བྱའོ། །དབྱར་ཚུལ་དུ་ཞུགས་པའི་གནས་བརྟན་གྱི་བྱ་བ་གང་ཞེ་ན། དབྱར་ཚུལ་དུ་ཞུགས་པའི་དགེ་སློང་གནས་བརྟན་གྱིས་གཙུག་
[298b.7]ལག་ཁང་གི་རྣམས་དང་། མཆོད་རྟེན་གྱི་རྣམས་ཤེས་པར་བྱ། ཇི་ལྟ་བུར་རལ་ཚེམས་བྱ་བ་དང་། སུ་བྱེད་པ་ལ་སྤྲོ་བ་བསྐྱེད་པར་བྱ། བསྒྲག་པར་བྱ། སུ་མི་བྱེད་པ་དེ་ལ་ནི་བསྐུལ་བར་བྱ། དྲན་པར་བྱ་བ་འདི་ནི་དབྱར་ཚུལ་དུ་ཞུགས་པའི་གནས་བརྟན་གྱི་བྱ་བ་ཞེས་བྱའོ། །
[299a]
[299a.1]དབྱར་ཚུལ་ན་གནས་པའི་བྱ་བ་གང་ཞེ་ན། དབྱར་ཚུལ་ན་གནས་པའི་དགེ་སློང་རྣམས་ཀྱིས་ལས་རྣམ་པ་གསུམ་བྱ་སྟེ། དབྱར་གང་དུ་གནས་པའི་གནས་ཁང་དེ་དག་གས་པ་དང་ཞིག་པའི་རྣམས་བཅོས་སུ་གཞུག་པར་བྱ། མཚན་རྟོག་པར་བྱ། མཚན་
[299a.2]རྟོག་པར་བྱེད་དུ་གཞུག །གནས་དེར་གོས་གང་རྙེད་པའི་གོས་དེ་གཏན་པར་གདིང་བར་བྱ། ཡང་ན་གདིང་དུ་གཞུག་པར་བྱ་བ་འདི་ནི་དབྱར་ཚུལ་ན་གནས་པའི་བྱ་བ་ཞེས་བྱའོ། །འཁོར་གྱི་བྱ་བ་གང་ཞེ་ན། འཁོར་གྱི་གཙོ་བོ་དེས་དུས་དུས་སུ་འཁོར་རྣམས་ལ་གང་ལེགས་
[299a.3]པར་སྤྱོད། གང་ལེགས་པར་མི་སྤྱོད་པ་དང་། གང་མཛེས་པར་སྒྲུབ་གང་མི་མཛེས་པར་སྒྲུབ་བརྟགས་ཏེ་གང་ལེགས་པར་སྤྱོད་ཅིང་མཛེས་པར་སྒྲུབ་པ་དེ་ལ་ནི་ཡོངས་སུ་བསྐྱང་བར་བྱ་སྟེ། ཚེ་དང་ལྡན་པ་ལེགས་སོ་ལེགས་སོ། །ཇི་ལྟར་ཁྱོད་སྤྱོད་པ་དེ་ལྟ་བུར་སྤྱད་པར་
[299a.4]བྱའོ་ཞེས་སྤྲོ་བ་བསྐྱེད་པར་བྱ། ཡང་དག་པར་དགའ་བར་བྱ། དེ་དུས་དུས་སུ་ཕྱི་ཕྱིར་བསྟན་པར་བྱ། བསླབ་པར་བྱའོ། །གང་ལེགས་པར་མི་སྤྱོད་དམ་མཛེས་པར་མི་སྒྲུབ་པ་དེ་ལ་གང་ལ་ཇི་ལྟ་བུར་འོས་པ་དེ་ལྟ་བུར་ཆད་པས་གཅད་པར་བྱ་བ་ནི་འཁོར་གྱི་བྱ་བ་ཞེས་བྱའོ། །
[299a.5]འཁོར་གྱི་ནང་དུ་བྱ་བ་གང་ཞེ་ན། དགེ་སློང་འཁོར་གྱི་ནང་དུ་དྲན་པ་ཉེ་བར་བཞག་ནས་འཁོར་གྱི་ནང་དུ་འགྲོ་བར་བྱ་སྟེ། འདི་ནི་རྒྱལ་རིགས་ཀྱི་འཁོར་ཏོ། །འདི་ནི་བྲམ་ཟེའི་འཁོར་ཏོ། །འདི་ནི་ཁྱིམ་བདག་གི་འཁོར་ཏོ། །འདི་ནི་དགེ་སྦྱོང་གི་འཁོར་ཡིན་ཏེ། དེར་བདག་འདི་
[299a.6]ལྟ་བུར་འགྲོ་བར་བྱ། འདི་ལྟ་བུར་འགྲེང་བར་བྱ། འདི་ལྟ་བུར་འདུག་པར་བྱ་སྟེ། འདི་ལྟ་བུར་སྨྲ་བར་བྱ། འདི་ལྟ་བུར་སྨྲ་བར་མི་བྱའོ་ཞེས་བྱ་བ་དེ་ནི་འཁོར་གྱི་ནང་དུ་འགྲོ་བའི་བྱ་བ་ཞེས་བྱའོ། །འཁོར་གྱི་ནང་དུ་ཞུགས་པའི་བྱ་བ་གང་ཞེ་ན། དགེ་སློང་འཁོར་གྱི་ནང་དུ་ཞུགས་
[299a.7]ན་དེས་གཏམ་སྣ་ཚོགས་མི་བྱ། གཏམ་མི་རིགས་པའི་རྣམས་མི་བྱ། འཁོར་རྣམས་རིགས་པར་བྱས་ལ་དེ་དག་དང་མཐུན་པའི་གཏམ་བྱ་བར་བྱ། གཏམ་བྱས་ནས་སྟན་ལས་ལྡང་བར་བྱ་བ་དེ་ནི་འཁོར་གྱི་ནང་དུ་ཞུགས་པའི་བྱ་བ་ཞེས་བྱའོ། །འཁོར་གྱི་ནང་དུ་ཞུགས་པའི་གནས་
[299b]
[299b.1]བརྟན་གྱི་བྱ་བ་གང་ཞེ་ན། འཁོར་གྱི་ནང་དུ་ཞུགས་པའི་དགེ་སློང་གནས་བརྟན་གྱིས་འཁོར་རྣམས་ལ་འདི་དག་ཇི་ལྟ་བུའི་གཏམ་ལ་དགའམ། འོན་ཏེ་ཅང་མི་སྨྲ་བ་ལ་དགའ་ཞེས་འཁོར་རྣམས་ལ་བརྟག་པར་བྱའོ། །དེ་སྟེ་གཏམ་ལ་དགའ་བ་དག་ཅིག་ཡིན་ན་ནི་དེ་དག་ལ་དེ་དང་མཐུན་
[299b.2]པའི་གཏམ་བྱའོ། །དེ་སྟེ་མི་སྨྲ་བ་ལ་དགའ་བ་དག་ཅིག་ཡིན་ན་ནི་དེར་ཅང་མི་སྨྲ་བར་འདུག་པར་བྱ་སྟེ། འདི་ནི་འཁོར་གྱི་ནང་དུ་ཞུགས་པའི་གནས་བརྟན་གྱི་བྱ་བ་ཞེས་བྱའོ། །གསོ་སྦྱིན་གྱི་བྱ་བ་གང་ཞེ་ན། བཅུ་བཞིའམ། བཅོ་ལྔའི་གསོ་སྦྱོང་དེ་ཉིད་ཀྱི་ཚེ་རང་གི་རྒྱུད་ལ་བརྟག་
[299b.3]པར་བྱ་སྟེ། མཚན་མོའི་རྒྱུད་དང་། ཉིན་པར་གྱི་རྒྱུད་དེར་བདག་ལ་སྐབས་དེར་ལྟུང་བ་ལྟ་བྱུང་ངམ། དེ་སྟེ་བྱུང་བ་ཡོད་ན་དགེ་སློང་ཡིད་བརྟན་པ་ཞིག་རྙེད་ན་ནི་དེའི་མདུན་དུ་བཤགས་པར་བྱ། དེ་སྟེ་མ་རྙེད་ན་སེམས་ཀྱི་བྱིན་གྱིས་བརླབ་པ་དང་། དེ་སྟེ་ཉེས་པ་མ་བྱུང་ན་ནི་སེམས་
[299b.4]བསྐྱེད་པར་བྱ་སྟེ། བདག་ནི་ལྟུང་བ་དེ་ལས་ཡོངས་སུ་དག་གོ་ཞེས་ཚིག་ཏུ་བརྗོད་པར་བྱ། གསོ་སྦྱིན་ནི་ཚུལ་ཁྲིམས་ཡོངས་སུ་དག་པར་བྱེད་པ་སྟེ། འདི་ནི་གསོ་སྦྱིན་གྱི་བྱ་བ་ཞེས་བྱའོ། །གསོ་སྦྱིན་མངོན་དུ་བྱ་བའི་བྱ་བ་གང་ཞེ་ན། དགེ་སློང་གསོ་སྦྱིན་མངོན་དུ་བྱུང་ལ་མིན་
[299b.5]ན་དད་བཞིན་དུ་ཡང་འགྲོ་བར་བྱ་སྟེ། དེ་ཡང་ཤེས་བཞིན་དུ་འགྲོ་བར་བྱ་བ་ནས་སྔ་མ་བཞིན་ཏེ་འདུག་པ་ལ་མཁས་པར་བྱ་བའི་བར་དུའོ། །འདུག་ནས་ཀྱང་སོ་སོར་ཐར་པའི་མདོ་སྡེ་ལ་སྟོན་པའོ་སྙམ་དུ་འདུ་ཤེས་མངོན་དུ་གཞག་པར་བྱ། བཀུར་སྟི་བྱ། རིམ་གྲོར་བྱས་ལ་མཉན། 
[299b.6]བླ་མར་བྱ། གཅེས་པར་བྱ། ཡིད་ལ་གཟུང་བར་བྱ། སེམས་གཅིག་ཏུ་བྱ། རྣ་བ་མི་གཡེལ་བར་བྱ། སེམས་ཐམས་ཅད་གཅིག་ཏུ་དམིགས་ནས་མཉན་པར་བྱའོ། །མཉན་ནས་ཀྱང་དེ་ལྟ་བུར་ནན་ཏན་བྱ། བསྒྲུབ་པར་བྱ་བ་དེ་ནི་གསོ་སྦྱིན་མངོན་དུ་བྱ་བའི་བྱ་བ་ཞེས་བྱའོ། །
[299b.7]གསོ་སྦྱིན་གྱི་ལས་ཀྱི་བྱ་བ་གང་ཞེ་ན། གསོ་སྦྱིན་གྱི་བྱ་བ་ལ་རྣམ་པ་ལྔ་སྟེ། གདོན་པ་དང་། བསྔོ་བ་དང་། དད་པ་ཡོངས་སུ་དག་པ་དང་། སྐབས་དབྱེ་བ་དང་། སེམས་ཀྱིས་བྱིན་གྱིས་བརླབ་པའོ། །གཞན་ཡང་གསོ་སྦྱིན་གྱི་ལས་ལ་རྣམ་པ་བཞི་སྟེ། ཆོས་བཞིན་མ་
[300a]
[300a.1]ཡིན་ལ་མ་འདུས་པར་བྱེད་པ་དང་། ཆོས་བཞིན་མ་ཡིན་ལ་འདུས་པར་བྱེད་པ་དང་། ཆོས་བཞིན་ལ་མ་འདུས་པར་བྱེད་པ་དང་། ཆོས་བཞིན་ལ་འདུས་པར་བྱེད་པའོ། །དེ་ལས་ཆོས་བཞིན་བྱེད་པའི་གསོ་སྦྱིན་གྱི་ལས་དེ་ནི་འདི་ལྟ་སྟེ། ཆོས་བཞིན་བྱེད་པ་
[300a.2]ཡིན་ནོ། །དེ་ནི་གསོ་སྦྱིན་གྱི་ལས་ཀྱི་བྱ་བ་ཞེས་བྱའོ། །སོ་སོར་ཐར་པའི་བྱ་བ་གང་ཞེ་ན། བཅུ་བཞིའམ། བཅོ་ལྔའི་གསོ་སྦྱིན་དེ་ཉིད་ཀྱི་ཚེ་མཚམས་དང་ལས་ཀྱི་ནང་དུ་ཕྱིན་པའི་དགེ་སློང་ཇི་སྙེད་པ་དེ་དག་ཐམས་ཅད་གཅིག་ཏུ་འདུས་ཤིང་འཁོད་པ་དང་། དགེ་འདུན་གྱི་གནས་
[300a.3]བརྟན་དགེ་སློང་གིས་སོ་སོར་ཐར་པའི་མདོ་སྡེ་བཀླག་པར་བྱ། སོ་སོར་ཐར་པའི་མདོ་ལ་ཡང་སྟོན་པར་འདུ་ཤེས་མངོན་པར་གཞག་པར་བྱ། བཀུར་སྟི་དང་རིམ་གྲོར་བྱས་ལ་མཉན། བླ་མར་བྱ། གཅེས་པར་བྱ། ཡིད་ལ་གཟུང་བར་བྱ། མཚམས་གཅིག་ཏུ་བྱ། རྣ་བ་
[300a.4]མི་གཡེལ་བར་བྱ། གཞན་ཐམས་ཅད་གཅིག་ཏུ་ཐུབ་པར་བྱས་ལ་མཉན་པར་བྱ། ཐོས་ནས་ཡང་དེ་བཞིན་དུ་ནན་ཏན་བྱ། བསྒྲུབ་པར་བྱ་སྟེ། དེ་ནི་སོ་སོར་ཐར་པའི་བྱ་བ་ཞེས་བྱའོ། །སོ་སོར་ཐར་པ་ཀློག་པའི་བྱ་བ་གང་ཞེ་ན། སོ་སོར་ཐར་པ་ཀློག་པ་ལ་རྣམ་
[300a.5]པ་ལྔ་སྟེ། གསོལ་བ་བྱས་ནས་གླེང་གཞི་བཀླགས་ཏེ། ལྷག་མ་རྣམས་ནི་ཐོས་པ་བཞིན་ནོ་ཞེས་བསྒྲག་པར་བྱ་བ་དང་། དེ་ཡང་སོ་སོར་ཐར་པ་བསྒྲགས་ན་སོ་སོར་ཐར་པ་བཀླགས་པ་ཞེས་བྱ་སྟེ། འདི་ནི་སོ་སོར་ཐར་པ་ཀློག་པ་དང་པོའོ། །གསོལ་བ་བྱས་ནས་གླེང་
[300a.6]གཞི་བཀླགས། ཕས་ཕམ་པ་བཞི་བཀླགས་པ་ལ་ལྷག་མ་རྣམས་ནི་ཐོས་པ་བཞིན་ནོ་ཞེས་བསྒྲག་པར་བྱ་སྟེ། དེ་ཡང་སོ་སོར་ཐར་པ་ཀློག་པ་གཉིས་པའོ། །གསོལ་བ་བྱས་ལ་གླེང་གཞི་ཡང་བཀླགས། ཕས་ཕམ་པ་བཞི་ཡང་བཀླགས། དགེ་འདུན་གྱི་ལྷག་མ་བཅུ་
[300a.7]གསུམ་ཡང་བཀླགས་ནས་ལྷག་མ་ནི་ཐོས་པ་བཞིན་ནོ་ཞེས་བསྒྲགས་པ་ནི་སོ་སོར་ཐར་པ་བཀླགས་པ་ཡིན་ཏེ། འདི་ནི་སོ་སོར་ཐར་པ་ཀློག་པ་གསུམ་པའོ། །གསོལ་བ་བྱས་ལ་གླེང་གཞི་བཀླགས། ཕས་ཕམ་པ་བཞི་ཡང་བཀླགས། དགེ་འདུན་གྱི་ལྷག་མ་བཅུ་གསུམ་
[300b]
[300b.1]ཡང་བཀླགས། མི་མངོན་པའི་ཆོས་གཉིས་པོ་ཡང་བཀླགས་ལ་ལྷག་མ་རྣམས་ནི་ཐོས་པ་བཞིན་ནོ་ཞེས་བསྒྲགས་པ་ཡང་སོ་སོར་ཐར་པ་བཀླགས་པ་ཡིན་ཏེ། འདི་ནི་སོ་སོར་ཐར་པ་ཀློག་པ་བཞི་པའོ། །རྒྱས་པར་སོ་སོར་ཐར་པ་ཀློག་པ་དང་ལྔ་སྟེ། འདི་ནི་སོ་སོར་ཐར་
[300b.2]པ་ཀློག་པའི་བྱ་བའོ། །སོ་སོར་ཐར་པ་ཀློག་པར་བྱེད་པའི་བྱ་བ་གང་ཞེ་ན། སོ་སོར་ཐར་པ་ཀློག་པའི་དགེ་སློང་གིས་སོ་སོར་ཐར་པའི་མདོ་དེ་ཁ་ཏོན་དུ་གསལ་པོར་བྱང་བར་བྱ། དྲན་པར་བྱ། གཏན་ལ་ཕེབས་པར་བྱ། ནམ་ཀློག་པའི་ཚེ་མི་འཁྲུལ་བར་ལེགས་པར་ཀློག་པར་
[300b.3]བྱ། དེས་བདག་གི་རྒྱུད་ཀྱང་བརྟག་པར་བྱ་སྟེ། མཚན་མོའི་རྒྱུད་དང་ཉིན་པར་གྱི་རྒྱུད་ལས། བདག་དེའི་སྐབས་སུ་ཉེས་པ་ལྟ་བྱུང་ངམ་མ་བྱུང་བར་བརྟག་སྟེ། དེ་སྟེ་ཉེས་པ་བྱུང་བར་གྱུར་ལ་ཡིད་བརྟན་པའི་དགེ་སློང་ཡོད་ན་དེའི་དྲུང་དུ་བཤགས་པར་བྱ། དེ་སྟེ་མེད་ན་
[300b.4]རེ་ཞིག་གསོ་སྦྱིན་བྱས་ལ་དེའི་འོག་ཏུ་བདག་གིས་ལྟུང་བ་ཇི་ལྟར་ཆོས་བཞིན་སླར་བཤགས་པར་བྱའོ། །སྙམ་དུ་སེམས་ཀྱིས་བྱིན་གྱིས་བརླབ་པར་བྱའོ། །ཇི་ལྟར་སོ་སོར་ཐར་པའི་མདོ་ལས་འབྱུང་བ་བཞིན་དུ་དེས་ནན་ཏན་དུ་བྱ་བ་དེ་ནི་སོ་སོར་ཐར་པ་ཀློག་པར་བྱེད་པའི་བྱ་བ་ཞེས་
[300b.5]བྱའོ། །གནས་བརྟན་གྱི་བྱ་བ་གང་ཞེ་ན། དེ་སྟེ་དགེ་སློང་རྣམས་ཁྱིམ་པའི་དེར་ཟན་ལ་མགྲོན་དུ་བོས་ན་དེའི་ཚེ་དགེ་སློང་གནས་བརྟན་གྱིས་སྔ་ཟད་དུ་ཤམ་ཐབས་བགོ་བར་བྱ། དག་རར་བྱུང་སྟེ་འདུག་པར་བྱ་བ་དེ་ནི་གནས་བརྟན་གྱི་བྱ་བ་ཞེས་བྱའོ། །བར་མའི་བྱ་བ་གང་ཞེ་ན། 
[300b.6]དགེ་སློང་བར་མས་དགེ་སློང་གནས་བརྟན་མདུན་དུ་བྱས་ནས་གྲོང་དུ་འཇུག་པར་བྱ། དེ་སྟེ་གནས་བརྟན་བཤང་བའམ་གཅི་བ་ཞིག་ཏུ་ཐོགས་ནས་དེས་མི་རིང་བ་ཞིག་ཏུ་སོང་ལ་བསྡད་པར་བྱ། དེ་སྟེ་རིང་དུ་སོང་ན་གྲོང་འདབ་ཏུ་སོང་ལ་བསྡད་པར་བྱ། དེ་སྟེ་བྲམ་ཟེ་དང་ཁྱིམ་བདག་དག་
[300b.7]གིས་སྤྱན་འདྲེན་པ་བཏང་ན་ཡང་གནས་བརྟན་འོངས་ཀྱི་བར་དུ་ཅུང་ཟད་བསྡད་དེ་བྱའོ་ཞེས་སྨྲ་བར་བྱ། དེ་སྟེ་ལག་ཆུ་བཏང་ན་གནས་བརྟན་ལ་བསྡད་དོ་ཞེས་སྨྲ་བར་བྱ། དེ་སྟེ་གནས་བརྟན་འོངས་པར་གྱུར་ན་ཡང་འཁོད་པ་ཐམས་ཅད་ལྡང་བར་བྱ་སྟེ། འདི་ནི་བར་མའི་བྱ་བ་ཞེས་བྱའོ། །གསར་
[301a]
[301a.1]བུའི་བྱ་བ་གང་ཞེ་ན། དགེ་སློང་གསར་བུས་གཙུག་ལག་ཁང་ཆག་ཆག་གདབ་པར་བྱ། ས་ཕྱག་པར་བྱ། ཕྱག་དར་དོར་བར་བྱ། ལྕི་བས་ཞལ་ཞལ་འཇམ་པོར་བྱུག་པར་བྱ། ཆུ་རྣམས་སོ་སོར་བཅུ་ཞིང་གཞག་པར་བྱ། སྟན་རྣམས་གདིང་བར་བྱ། 
[301a.2]ཟན་རྣམས་སྐོ་སར་དྲང་བར་བྱ། དུགས་ཁང་དུ་བསྒྲུབ་པའི་རྣམས་བྱས་ཏེ། དེར་ཤིང་བསྐྱ་བར་བྱ། འབྲུ་མར་གཞག་པར་བྱ། ས་དང་ཕྱེ་མ་གཞག་པར་བྱ། ཆུ་གཞག་པར་བྱ། དགེ་སློང་གང་ལས་ཁས་ལེན་པ་དེ་དག་ལ་ལས་བྱ་བར་བྱ། གཞན་མཚུངས་པར་
[301a.3]སྤྱད་པ་གང་ཡང་རུང་སྟེ། ཐམས་ཅད་གསར་བུས་བྱ་བར་བྱ། འདི་ལྟར་ཡང་དགེ་སློང་གསར་བུས་དགེ་སློང་གནས་བརྟན་རྣམས་ལ་ཕ་དང་ཕུ་བོ་ལྟ་བུར་འདུ་ཤེས་ཉེ་བར་གཞག་ཅིང་བཀུར་སྟིར་བཅས། བདག་ལ་དབང་བཅས། འཇིགས་པ་དང་དབང་དུ་འགྱུར་བར་བཅས། 
[301a.4]སངས་རྒྱས་དང་ཆོས་དང་དགེ་འདུན་ལ་དམིགས་བཞིན་པའི་སེམས་མངོན་དུ་གཞག་པར་བྱ། མཚུངས་པར་སྤྱད་པའི་ཆོས་རྣམས་ཇི་ལྟ་བུར་བཅས་པ་བཞིན་དུ་རྫོགས་པར་བྱ་བ་འདི་ནི་གསར་བུའི་བྱ་བ་ཞེས་བྱའོ། །གནས་བརྟན་དང་བར་མ་དང་གསར་བུའི་བྱ་བ་གང་ཞེ་ན། དགེ་སློང་
[301a.5]གནས་བརྟན་དང་བར་མ་དང་གསར་བུ་ཐམས་ཅད་ཀྱིས་ཀྱང་རབ་ཏུ་བྱུང་བའོ་སྙམ་དུ་སེམས་མངོན་དུ་གཞག་པར་བྱ། སངས་རྒྱས་བཅོམ་ལྡན་འདས་མགོན་མཛད་པ་ལ་མགོན་པོའོ་སྙམ་དུ་འདུ་ཤེས་མངོན་དུ་གཞག་པར་བྱ། མྱ་ངན་འདའ་བ་ལ་གཞོལ་བར་བྱ། བསླབ་
[301a.6]པའི་གཞི་ཇི་ལྟ་བུར་བཅས་པ་ལ་མཚུངས་པར་སྤྱད་པར་བྱ། བླ་མའི་ཁྱད་པར་དུ་ཆུད་པའི་ཕྱིར་ནན་ཏན་དུ་བྱ་སྟེ། འདི་ནི་གནས་བརྟན་དང་བར་མ་དང་གསར་བུའི་བྱ་བ་ཞེས་བྱ་བའོ། །དུགས་ཁང་དུ་བྱ་བ་གང་ཞེ་ན། དགེ་སློང་དུགས་ཁང་དུ་འཇུག་པར་འདོད་ན་དེས་ཤེས་
[301a.7]བཞིན་དུ་ནང་དུ་འགྲོ་བར་བྱ། ཤེས་བཞིན་དུ་ནང་དུ་འགྲེང་བར་བྱ། ཤེས་བཞིན་དུ་འདུག་པར་བྱ། དྲན་པ་མངོན་དུ་གཞག་ཅིང་སེམས་མི་གཡེང་བར་བྱ། སྤྱོད་ལམ་བཟང་བ་དང་། ཤིན་ཏུ་མཛེས་པ་དང་། ཤིན་ཏུ་བསྡམས་པ་དང་། སྒྲ་བསྐྱུང་བ་དང་། བཀུར་སྟིར་
[301b]
[301b.1]བཅས། འཇིགས་པ་དང་དབང་དུ་འགྱུར་བར་བཅས། ཡིད་དམན་པའི་སེམས་ཕྱགས་མ་ལྟ་བུར་བྱ། གནས་བརྟན་དང་བར་མ་དང་གསར་བུ་ལ་ཡང་བྱམས་པའི་སེམས་སུ་བྱ། ཕན་པའི་སེམས་དང་རྗེས་སུ་བརྩེ་བའི་སེམས་སུ་བྱ། ཕ་དང་བུ་དང་ཕུ་ནུ་བོ་ལྟ་བུར་འདུ་ཤེས་
[301b.2]མངོན་དུ་གཞག་པར་བྱ། དགེ་སློང་དུགས་ཁང་གི་ནང་དུ་ཞུགས་ནས། གཏམ་སྣ་ཚོགས་མི་བྱ། གཏམ་མི་རིགས་པ་མི་བྱ། སྤྱོད་ལམ་གཉིས་ལ་འཇུག་པར་བྱ་སྟེ། འཕགས་པའི་ཅང་མི་སྨྲ་བའམ། ངེས་པའི་ཆོས་ཀྱི་གཏམ་ལ་སྟེ། དེ་ནི་དུགས་ཁང་གི་བྱ་བ་ཞེས་
[301b.3]བྱའོ། །དགེ་སློང་དུགས་ཁང་དུ་ཁྲུས་བྱ་བའི་བྱ་བ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་དུགས་ཁང་དུ་རྗེས་སུ་གནང་བ་ཡང་རྒྱགས་པའི་ཕྱིར་མ་ཡིན། དྲེགས་པའི་ཕྱིར་མ་ཡིན། བརྒྱན་པའི་ཕྱིར་མ་ཡིན། འཁྲུལ་བའི་ཕྱིར་མ་ཡིན་གྱི་ལུས་འདི་གསོ་བའི་
[301b.4]ཕྱིར་རོ། །དུགས་ཁང་ལ་ཡོན་ཏན་རྣམ་པ་ལྔ་སྟེ། རྔུལ་དང་དྲི་མ་འབྱང་། པགས་པ་དང་མདངས་གསལ། པགས་པ་ལ་ནད་ཡོད་པ་རྣམས་འབྱིན། རླུང་དང་བད་ཀན་རྣམས་མེད་པར་བྱེད། དུགས་ཁང་ནི་ནད་མེད་པར་བྱེད་པའོ། །གཞན་ཡང་ཡོན་ཏན་རྣམ་པ་ལྔ་སྟེ། 
[301b.5]རྔུལ་དང་དྲི་མ་འབྱང་། པགས་པ་དང་མདངས་གསལ། པགས་པ་ལ་ནད་ཡོད་པ་རྣམས་འབྱིན། རླུང་དང་བད་ཀན་རྣམས་མེད་པར་བྱེད། དུགས་ཁང་དུ་སྐྱོ་བ་བསྐྱེད་པར་བྱ་བའོ། །དགེ་སློང་གིས་དུགས་ཁང་དུ་ཁྲུས་བྱེད་པར་འདོད་ན་དེས་སྔར་མཁན་པོ་ལ་ཞུ་བར་བྱེད་བཀྲུ་
[301b.6]བའི་དུས་སུ་བཟོད་པར་བྱ། ཤེས་བཞིན་དུ་དུགས་ཁང་གི་ནང་དུ་འཇུག་པར་བྱ། སྐྱིལ་མོ་ཀྲུང་བཅས་ཏེ་འདུག་ལ་ན་བའི་འདུ་ཤེས་མངོན་དུ་གཞག་པར་བྱ། ཁྲུས་བྱ་མདུན་དུ་འདུག་ལ་མི་བདེ་བར་མི་བྱ། དྲན་པ་མངོན་དུ་བཞག་ལ་ལས་བྱ། དགེ་སློང་དག་ལས་ཀྱང་ལས་
[301b.7]བྱེད་པ་ཉམས་སུ་བླང་བར་བྱ། མཁན་པོ་དང་སློབ་དཔོན་ལ་མ་ཞུས་ཀྱི་བར་དུ་མཚུངས་པ་རྣམས་ལ་ལས་མི་བྱ། བྱེད་པ་ཡང་བདག་གིར་མི་བྱ། མཁན་པོ་དང་སློབ་དཔོན་དག་ཏུ་ཁོན་ཡོད་ན་དེ་དེ་དག་གི་དྲུང་དུ་མི་བསྐོར། དེ་སྟེ་ཆུ་བླུགས་པར་འདོད་ན་ཆུ་གྲང་མོ་དང་བསྲེས་ལ་ལུགས་ཤིག ། 
[302a]
[302a.1]དེ་སྟེ་ཆུ་ཚ་ན་གྲོགས་ལ་ཡང་ཆུ་ཚའོ་ཞེས་སྦྲོན་ཅིག །ཤེས་བཞིན་དུ་ཁྲུས་བྱས་ལ་དུགས་ཁང་དེ་ན་ཁྲིའུ་དང་། རིལ་བ་དང་། ཉ་ཕྱིས་དང་། ཁྲུས་རས་དང་། དུགས་ཁང་གི་སྣོད་སྤྱད་གཞན་ཅི་ཡོད་ཀྱང་རུང་ལེགས་པར་བཀྲུས་ཏེ་གནས་གནས་སུ་གཞག་
[302a.2]པར་བྱ་བ་འདི་ནི་དུགས་ཁང་དུ་ཁྲུས་བྱེད་པའི་བྱ་བ་ཞེས་བྱའོ། །དུགས་ཁང་དུ་གནས་བརྟན་གྱི་བྱ་བ་གང་ཞེ་ན། དུགས་ཁང་དུ་དགེ་སློང་གནས་བརྟན་གྱིས་གསར་བུ་རྣམས་ལ་ཡོ་བྱད་ལ་ཞུགས་ན་བསླང་བར་མི་བྱ། དུགས་ཁང་དེར་ཆུང་ངུ་ན་ལུས་ལས་རྡུལ་བྱུང་བ་ཙམ་ཡང་བསླང་
[302a.3]བར་མི་བྱ། དེ་སྟེ་དེ་ན་དགེ་སློང་རྣམས་སྤྱོད་ལམ་རྣམས་མི་མཛེས་སམ། མི་བཟང་བར་འདུག་གམ། འོན་ཏེ་གཏམ་རྒྱུད་ལ་ཞུགས་ལ་དགེ་སློང་གནས་བརྟན་གྱིས་སླར་ཟློག་ཅིང་སྒོ་ཤིག །རྗེས་སུ་བསྟན་པར་བྱ། མཛེས་ཤིང་བཟང་བ་ལ་གཟུད་པར་བྱ། ཇི་ལྟ་བུ་དེར་
[302a.4]སྤྱད་པའི་ཆོས་བཅས་པ་དེ་ལྟ་བུར་གཟུད་པར་བྱ། དེ་དག་ཆོས་ཀྱི་གཏམ་ལ་གཟུད་པར་བྱ་བ་དེ་ནི་དུགས་ཁང་དུ་གནས་བརྟན་གྱི་བྱ་བ་ཞེས་བྱའོ། །མཁན་པོའི་བྱ་བ་གང་ཞེ་ན། མཁན་པོས་ལྷན་ཅིག་སྤྱོད་པའི་རྣམས་བསླབ་པར་བྱ། གསལ་བར་བྱ། བསྒོ་བར་བྱ། 
[302a.5]རྗེས་སུ་བསྟན་པར་བྱ། སྡིག་པ་ལས་བཟློག་པར་བྱ། དགེ་བ་ལ་གཟུད་པར་བྱ། སྡིག་པའི་གྲོགས་པོ་ལས་བསྐལ་བར་བྱ། དགེ་བའི་བཤེས་གཉེན་ལ་གཞར་བར་བྱ། ལྷུང་བཟེད་ཀྱིས་བསྡུ་བར་བྱ། ཆོས་གོས་དང་། དྲ་བ་དང་། ཕོར་བུ་དང་། སྐ་རགས་དང་། 
[302a.6]རྗེས་སུ་དྲན་པ་དང་། སླར་འདྲི་བ་དང་། ལུང་བསྒོ་བ་དང་། ཁ་ཐོན་ལ་གཞུག་པ་དང་། ཡིད་ལ་བྱེད་པ་ལ་གཞུག་པར་བྱ། ཉེས་པ་ལས་བསླང་བ་དང་། ན་ན་ནད་གཡོག་བྱ་བ་དང་། སྤོང་བ་ལ་གཞུག་པར་བྱ་བ་དང་། ནང་དུ་ཡང་དག་འཇོག་ལ་འཇུག་པ་དང་། བླ་མའི་
[302a.7]ཁྱད་པར་ཆུད་པར་བྱ་བ་ལ་མཚུངས་པར་སྤྱོད་དུ་གཞུག་པར་བྱ། ལྷན་ཅིག་སྤྱོད་པ་ཕྱོགས་གང་ན་མི་བདེ་བར་གནས་པ་དེ་ནས་དབྱུང་བར་བྱ་བ་དེ་ནི་མཁན་པོའི་བྱ་བ་ཞེས་བྱའོ།། །།འདུལ་བ་གཞུང་དམ་པ། བམ་པོ་ལྔ་བཅུ་རྩ་གསུམ་པ། ལྷན་ཅིག་སྤྱོད་པའི་བྱ་བ་གང་ཞེ་ན། ལྷན་
[302b]
[302b.1]ཅིག་སྤྱོད་པས་མཁན་པོ་ལ་སྟོན་པའོ་སྙམ་དུ་འདུ་ཤེས་མངོན་དུ་གཞག་པར་བྱ། རིམ་གྲོ་བྱ། མྱུར་དུ་ལྡང་བར་བྱ། མྱུར་དུ་འགྲོ་བར་བྱ། གུས་པར་བྱ། ཞུ་བར་བྱ་སྟེ། ལྷན་ཅིག་སྤྱོད་པས་མཁན་པོ་ལ་མ་ཞུས་ཀྱི་བར་དུ་སྤྱད་འབྲིམ་པའི་ལས་མི་བྱ། གཙུག་ལག་ཁང་སྐྱོང་གི་རེས་
[302b.2]མི་བྱ། ལྷུང་བཟེད་ཀྱི་ལས་མི་བྱ། ཆོས་གོས་ཀྱི་ལས་མི་བྱ། སྔ་རེས་མི་བྱ། ཕྱད་རེས་མི་བྱ། ཟླ་རེས་མི་བྱ། ཀླུང་ལ་སྤྱོད་པར་མི་བྱ། རི་ལ་སྤྱོད་པར་མི་བྱ། དུར་ཁྲོད་དུ་སྤྱོད་པར་མི་བྱ། ལྗོངས་རྒྱུ་བར་མི་བྱ། རྐང་པ་བཀྲུ་བར་མི་བྱ། མལ་བཅའ་བར་མི་བྱ། ཆུ་
[302b.3]བཅུ་བར་མི་བྱ། གྲོང་དུ་འཇུག་པར་མི་བྱ། མཚམས་ཀྱི་ཕྱི་རོལ་དུ་འགྲོ་བར་མི་བྱ། མི་རིགས་པའི་གང་ཟག་ལ་གཞར་བར་མི་བྱ། དེ་ལྟ་བུའི་དྲུང་དུ་འདུག་པ་ཡང་བདག་གིར་མི་བྱ། དེ་འདྲ་བའི་དྲུང་ནས་བསྙེན་བཀུར་ཡང་བདག་གིས་བླང་བར་མི་བྱ། ལྷུང་བཟེད་ཀྱང་
[302b.4]བླང་བར་མི་བྱ། ཆོས་གོས་བླང་བར་མི་བྱ། ཟས་བླང་བར་མི་བྱ། སྨན་བླང་བར་མི་བྱ། ཡོ་བྱད་གཞན་གང་ཡང་རུང་བྱིན་ན་བདག་གིར་མི་བྱའོ། །དེ་ལྟ་བུ་ལ་བསྙེན་བཀུར་ཡང་མི་བྱ། ལྷུང་བཟེད་སྦྱིན་པར་མི་བྱ། ཟས་སྦྱིན་པར་མི་བྱ། སྨན་སྦྱིན་པར་མི་བྱ། 
[302b.5]ཡོ་བྱད་གང་ཡང་རུང་སྦྱིན་པ་བདག་གིར་མི་བྱ། དེ་འདྲ་བའི་གང་ཟག་གི་དྲུང་ནས་ལུང་བསྒོ་བ་མི་བླང་། དྲན་པར་བྱ་བ་མ་ཡིན། ཡོངས་སུ་དྲི་བར་བྱ་བ་མ་ཡིན། ཡིད་ལ་བྱ་བ་མི་དྲི། དེ་ལྟ་བུ་དག་ལ་ཡང་ལུང་བསྒོ་བ་མི་སྦྱིན། དྲན་པ་མ་ཡིན། ཡོངས་སུ་དྲི་བ་
[302b.6]མ་ཡིན། ཡིད་ལ་བྱ་བ་ཡང་མི་བསྟན་ཏེ། བྱའོ་ཅོག་ཐམས་ཅད་ཀྱང་མཁན་པོ་ལ་མ་ཞུས་ཀྱི་བར་དུ་མི་བྱའོ། །ལས་རྣམ་པ་གསུམ་ནི་མ་གཏོགས་ཏེ། བཤང་གཅི་དང་། སོ་ཤིང་དོར་བ་དང་། མཚམས་ཀྱི་ནང་དུ་མཆོད་རྟེན་ལ་ཕྱག་བྱ་བའོ། །དེ་སྟེ་མཁན་པོའི་
[302b.7]ལྷུང་བཟེད་བཀྲུའམ། སྲེག་པ་ཞིག་ཏུ་གྱུར་ན་ཡང་དེ་ལ་ཅི་ནས་མཁན་པོའི་ལྷུང་བཟེད་ཀྱི་ལས་བདག་གིས་བྱའོ་སྙམ་མམ། གཞན་བྱེད་དུ་གཞུག་གོ་སྙམ་དུ་ལྷན་ཅིག་སྤྱོད་པ་དེས་མྱུར་དུ་སྤྲོ་བ་བསྐྱེད་པར་བྱའོ། །དེ་སྟེ་མཁན་པོའི་ཆོས་གོས་དྲུབ་པར་གྱུར་ཏམ། ཁ་བཀྲུ་བར་གྱུར་
[303a]
[303a.1]ཏམ། ཁ་བསྒྱུར་བ་ཞིག་ཏུ་གྱུར་ན་ཡང་དེ་ལ་བདག་གིས་མཁན་པོའི་ཆོས་གོས་ཀྱི་ལས་རང་གིས་བྱའོ་སྙམ་མམ། གཞན་ལ་བྱེད་དུ་གཞུག་གོ་སྙམ་དུ་ལྷན་ཅིག་སྤྱོད་པས་མྱུར་དུ་སྤྲོ་བ་བསྐྱེད་པར་བྱ། དེ་སྟེ་མཁན་པོ་ན་བ་ཞིག་ཏུ་གྱུར་ན་ཡང་དེ་ལ་
[303a.2]བདག་ཉིད་ཀྱིས་མཁན་པོ་ན་བའི་ནད་གཡོག་བྱའོ་སྙམ་མམ། གཞན་ལ་ནད་གཡོག་བྱེད་དུ་གཞུག་གོ་སྙམ་དུ་ལྷན་ཅིག་སྤྱོད་པས་མྱུར་དུ་སྤྲོ་བ་བསྐྱེད་པར་བྱ། དེ་སྟེ་མཁན་པོ་ལ་ཐེ་ཚོམ་ཞིག་སྐྱེས་པར་གྱུར་ན། དེ་ལ་ཅི་ནས་བདག་གིས་མཁན་པོའི་ཐེ་ཚོམ་སྐྱེས་པ་
[303a.3]དེ་བདག་ཉིད་ཀྱིས་སླར་བསལ་ལོ་སྙམ་མམ། གཞན་མཁན་པོའི་ཐེ་ཚོམ་སེལ་དུ་གཞུག་གོ་སྙམ་དུ་ལྷན་ཅིག་སྤྱོད་པས་མྱུར་དུ་སྤྲོ་བ་བསྐྱེད་པར་བྱའོ། །དེ་སྟེ་མཁན་པོ་སྡིག་པ་ལ་ལྟ་བར་གྱུར་ན་ཡང་དེ་ལ་ཅི་ནས་བདག་གིས་མཁན་པོ་སྡིག་པ་ལ་ལྟ་བར་གྱུར་པ་དེ་སླར་གཏང་
[303a.4]བར་བྱའོ་སྙམ་མམ། གཞན་ལ་སླར་གཏོང་བར་བྱེད་དུ་གཞུག་གོ་སྙམ་དུ་ལྷན་ཅིག་སྤྱོད་པས་མྱུར་དུ་སྤྲོ་བ་བསྐྱེད་པར་བྱའོ། །དེ་སྟེ་མཁན་པོ་ལ་ཆད་པའི་ལས་ཤིག་མངོན་དུ་འབྱུང་ངམ་བྱུང་བར་གྱུར་ན། དེ་ལ་ཅི་ནས་བདག་གིས་མཁན་པོ་ཆད་པའི་ལས་ཀྱིས་གཅོད་པར་བྱེད་དམ་
[303a.5]བཅད་ཀྱང་རུང་སྟེ། དབྱུང་བར་བྱའོ་སྙམ་དུ་ལྷན་ཅིག་སྤྱོད་པས་སྤྲོ་བ་མྱུར་དུ་བསྐྱེད་པར་བྱའོ། །དེ་སྟེ་མཁན་པོ་ལ་སྤང་བའི་ལས་ཤིག་མངོན་དུ་བྱེད་པར་འགྱུར་རམ། བྱས་པར་གྱུར་ཀྱང་རུང་སྟེ། དེར་ཅི་ནས་བདག་གིས་མཁན་པོ་ལ་སྤང་བའི་ལས་ཤིག་མངོན་དུ་བྱེད་ཀྱང་རུང་
[303a.6]བྱས་ཀྱང་རུང་སྟེ། དབྱུང་ངོ་སྙམ་དུ་ལྷན་ཅིག་སྤྱོད་པས་མྱུར་དུ་སྤྲོ་བ་བསྐྱེད་པར་བྱའོ། །དེ་སྟེ་མཁན་པོ་ལ་དགེ་འདུན་གྱི་ལྷག་མའི་ཉེས་པ་ཞིག་བྱུང་བར་གྱུར་ན། དེ་ལ་ཅི་ནས་བདག་གིས་མཁན་པོ་ལ་ཆད་པར་བྱེད་པ་བྱིན་ཅིག་པ་དང་། གཞི་ནས་བསླང་བའི་ཆད་པའམ། 
[303a.7]ཆད་པ་བྱས་ཟིན་ནས་ཡིད་མགུ་བར་བྱ་བ་བྱིན་ཅིག་པའམ། གཞི་ནས་བསླང་སྟེ་ཡིད་མགུ་བར་བྱ་བའམ། ཡིད་མགུ་བར་སྤྱད་ནས་དབྱུང་བ་བྱིན་ཅིག་པར་ལྷན་ཅིག་གནས་པས་སྤྲོ་བ་བསྐྱེད་པར་གྱུར་ན་ནི་ལེགས། སྤྲོ་བ་མ་བསྐྱེད་ན་འདས་པ་དང་བཅས་པར་འགྱུར་རོ། །དེ་ལྟར་
[303b]
[303b.1]ལྷན་ཅིག་སྤྱོད་པས་མཁན་པོ་ལ་བྱ་བ་ཅི་དང་ཅི་ཡོད་ཀྱང་རུང་སྤྲོ་བ་བསྐྱེད་པར་བྱ་བ་དེ་བཞིན་དུ་མཁན་པོས་ཀྱང་ལྷན་ཅིག་སྤྱོད་པ་ལ་བྱ་བ་ཅི་དང་ཅི་ཡོད་ཀྱང་རུང་སྤྲོ་བ་བསྐྱེད་པར་བྱ་སྟེ། ཞུ་བ་རྣམས་ནི་མ་གཏོགས་སོ། །ལྷན་ཅིག་སྤྱོད་པས་མཁན་པོའི་སྟན་གདིང་བར་བྱ། རྐང་
[303b.2]པ་བཀྲུ་བའི་ཆུ་དང་། ལྷམ་ཡང་བཤམས་ཏེ་ཕྱོགས་གཅིག་ཏུ་གཞག་པར་བྱ། རྐང་པ་བཀྲུ་བར་བྱ། བསྐུ་བར་བྱ། མལ་བྱའོ། །གཅི་བའི་སྣོད་དང་བཤང་བའི་སྣོད་བཤམས་ཏེ་གཞག་པར་བྱ། དེ་སྟེ་ལུང་ཞིག་མནོད་དགོས་པར་གྱུར་ན་ཡང་ལུང་མནོད་པར་བྱ། ཡིད་
[303b.3]ལ་བྱེད་པ་ཞིག་མནོད་དགོས་པར་གྱུར་ནའང་ཡིད་ལ་བྱེད་པ་མནོད་པར་བྱ། ཕྱོགས་གཅིག་ཏུ་སོང་སྟེ་འདུག་ནས་བསྒོམ་པར་བྱའོ། །ནང་པར་ལངས་ནས་གཅི་བའི་སྣོད་དང་བཤང་བའི་སྣོད་དབྱུང་བར་བྱ། མཁན་པོའི་རྐང་པ་ལ་མགོ་བོས་ཕྱག་བྱས་ཏེ། མཁན་པོ་བདེ་
[303b.4]བར་མཛད་དམ། བདེ་བར་བགྱིས་སམ། བདེ་བར་སྤྱད་དམ་ཞེས་དྲི་བར་བྱ། དེ་སྟེ་ན་བར་གྱུར་ན་ཡང་ན་བའི་སྨན་དང་། ནད་གཡོག་ལ་སྤྲོ་བ་བསྐྱེད་པར་བྱ། དེ་སྟེ་མི་ན་ན་ནི་བདེ་བར་ཡལ་བར་གཞག །དེ་སྟེ་དགེ་འདུན་གྱི་ཟས་ཤིག་གམ་མགྲོན་དུ་བོས་པའི་ཟས་ཀྱང་
[303b.5]རུང་སྟེ། དགེ་འདུན་གྱི་ཟས་ནི་མཁན་པོ་དང་དགེ་འདུན་གྱི་ཟས་མཆིས་ཀྱིས་དེང་དགེ་བ་བདེ་བར་སྤྱོད་ཅིག །དེ་སྟེ་བསོད་སྙོམས་ཀྱི་ཟས་ན་ཡང་མཁན་པོ་བསོད་སྙོམས་ལ་གཤེགས་ཀྱིས་ཆོས་ཤིག་ཅེས་བསྒོའོ། །ལྷན་ཅིག་སྤྱོད་པས་མཁན་པོ་ལ་སོ་ཤིང་དང་བདེ་བའི་ཆུ་
[303b.6]དང་། ལྕི་བ་དང་། ཕྱེ་མ་དབུལ་བར་བྱ། ནམ་མཁན་པོས་ལས་དེ་རྣམས་ཟིན་པ་དེ་ན་ལྷུང་བཟེད་དང་ཆོས་གོས་བསྟབ་པར་བྱ། དེ་སྟེ་དགེ་འདུན་དང་ལྷན་ཅིག་བསོད་སྙོམས་ལ་འཇུག་ན་ནི་མཁན་པོ་མདུན་དུ་བཏང་ལ་བདག་གིས་གྲལ་གང་དུ་བབ་པ་ནས་འགྲོ་བར་བྱ། དེ་སྟེ་གང་
[303b.7]ཟག་གི་བསོད་སྙོམས་ལ་འཇུག་ན་ནི་མཁན་པོའི་སྦྱར་མ་དང་ལྷུང་བཟེད་དང་ཁར་གསིལ་དབུལ་བར་བྱ། དེ་སྟེ་རླུང་དང་ཆར་པ་དང་དུས་གྲང་བ་ཞིག་ཏུ་གྱུར་ན་མཁན་པོའི་སྦྱར་མ་འོག་ཏུ་ཆུག་ལ་བདག་གི་སྟེང་དུ་ཕྱུང་ཤིག །དེ་སྟེ་ཡུལ་དྲོ་ན་བདག་གི་སྦྱར་མ་འོག་ཏུ་ཆུག་ལ་མཁན་པོའི་སྟེང་དུ་
[304a]
[304a.1]ཕྱུང་ཤིག །ལྷན་ཅིག་སྤྱོད་པ་མཁན་པོའི་མདུན་དུ་སོང་ལ་ཟིལ་པ་ལ་སོགས་པ་བསལ་བར་བྱ། དེ་སྟེ་ཆུ་འགྲམ་མམ་གང་གཡང་ས་ཞིག་ན་མཁན་པོའི་ལག་པ་ནས་བཟུང་ཞིང་བརྟེན་པར་བྱ། དོང་ནས་གྲོང་འདབ་ཏུ་ཕྱིན་ན་སྦྱར་མ་དང་ལྷུང་བཟེད་དང་ཁར་གསིལ་དབུལ་
[304a.2]བར་བྱ། ཕུལ་ཏེ་མཁན་པོའི་མདུན་དུ་བཏང་ལ་གྲོང་གི་ནང་དུ་འཇུག་པར་བྱའོ། །དེ་སྟེ་སྐས་སམ། ཐེམ་སྐས་ཤིག་འཛེག་ན་ཡང་ལྷན་ཅིག་སྤྱོད་པ་སྔོན་དུ་འཛེགས་ལ་ལག་ནས་དྲང་བར་བྱ། དེ་ན་ཆོས་བཞིན་གྱི་རྙེད་པ་ཞིག་གྲུབ་ན་ཡང་བདག་གིས་བླང་བར་བྱ། བསོད་
[304a.3]སྙོམས་སྤྱད་དེ་སླར་གྲོང་གི་ཕྱི་རོལ་དུ་བྱུང་ན་མཁན་པོའི་སྦྱར་མ་དང་ལྷུང་བཟེད་དང་ཁར་གསིལ་བླངས་ལ་མཁན་པོའི་མདུན་དུ་བཏང་ནས་གཙུག་ལག་ཁང་དུ་འདོང་བར་བྱའོ། །དེར་ལྷགས་ནས་ལྷུང་བཟེད་དང་ཆོས་གོས་བཞག་སྟེ་མཁན་པོའི་རྐང་པ་བཀྲུ་བའི་ཆུ་དང་ལྷམ་བསྙེན་ཏེ་
[304a.4]བཞག་ལ་རྐང་པ་བཀྲུ་བར་བྱའོ། །དེ་ནས་དུས་ལ་བབ་པར་གྱུར་ན་མཁན་པོའི་ལྷུང་བཟེད་ཀྱི་གཞི་གདིང་ཞིང་ལྷུང་བཟེད་དབུལ་བར་བྱའོ། །བདག་གིས་ཟས་བཟང་བ་དང་ཞིམ་པ་དང་། དམ་པ་ཅི་ཡོད་པ་མཁན་པོ་ལ་དབུལ་བར་བྱ། མཁན་པོས་ཀྱང་ཚོད་རིག་
[304a.5]པར་བྱ། ཟས་ཀྱི་བྱ་བ་བྱས་པ་དང་། མཁན་པོ་ལ་བདེ་བའི་ཆུ་བསྙེན་པར་བྱ་ལྕི་བ་དང་ཕྱེ་མས་ལྷུང་བཟེད་བཀྲུས་ལ་ལྷུང་བཟེད་དང་ཆོས་གོས་སླར་གཞུག་པར་བྱ། མཁན་པོ་ལ་ཕྱག་བྱས་ནས་མཁན་པོ་འདི་བཞིན་བཞུགས་སམ། ཉིན་པར་སྤྱོད་པར་གཤེགས་སམ་
[304a.6]ཞེས་དྲི་བར་བྱ། དེ་སྟེ་ཉིན་པར་སྤྱོད་པར་འགྲོ་ན་ཡང་མཁན་པོའི་ཁྲིའུ་དང་གདིང་བ་དང་། རིལ་བ་སྤྱི་རིངས་ཁྱེར་ལ་མཁན་པོ་མདུན་དུ་བཅུག་སྟེ་ཉིན་པར་གང་ན་སྤྱོད་པར་འགྲོའོ། །སོང་ནས་མཁན་པོའི་སྟན་བཏིང་ལ་ལུང་མནོད་དགོས་ན་ཡང་ལུང་མནོད་པར་བྱ། 
[304a.7]ཡིད་ལ་བྱེད་པ་མནོད་དགོས་ན་ཡང་ཡིད་ལ་བྱེད་པ་མནོས་ལ་ཕྱོགས་གཅིག་ཏུ་སོང་ནས་བསྒོམ་པར་བྱའོ། །དེ་ནས་དུས་ལ་བབ་ན་མཁན་པོའི་ཁྲིའུ་དང་། གདིང་བ་དང་། རིལ་བ་སྤྱི་རིངས་ཁྱེར་ཏེ། མཁན་པོ་མདུན་དུ་བྱས་ལ་འགྲོ་བར་བྱའོ། །དེ་སྟེ་གསོ་སྦྱིན་གྱི་དུས་
[304b]
[304b.1]ལ་བབ་སྟེ། འདུ་བར་གྱུར་ན་ཡང་མཁན་པོའི་སྟན་ལྟེབས་ན་བརྐྱང་བར་བྱ། བརྐྱང་ན་ནི་ལེགས་པར་གདིང་བར་བྱ། དེ་ནས་དུས་སུ་བསྒོའམ། གཎྜཱི་བརྡུངས་ཀྱང་རུང་སྟེ། ལག་པ་གཡོན་པས་ནི་མཁན་པོའི་ལག་པ་ནས་བཟུང་། ལག་པ་གཡས་པས་ནི་མར་
[304b.2]མེ་ཐོགས་ཏེ་མཁན་པོ་མདུན་དུ་བྱས་ལ་གསོ་སྦྱིན་གྱི་གནས་སུ་འདོང་བར་བྱའོ། །སོ་སོར་ཐར་པའི་མདོ་བཀླགས་ཟིན་ན་མཁན་པོའི་དྲུང་དུ་སོང་ལ། མཁན་པོ་ཅི་གཤེགས་སམ། ཆོས་གསན་ཅིང་བཞུགས་ཞེས་དྲི་བར་བྱ། དེ་སྟེ་འགྲོ་ན་ལག་པ་གཡོན་པས་
[304b.3]མཁན་པོ་གཟུང་། ལག་པ་གཡས་པར་ནི་མར་མེ་ཐོགས་ཏེ་མཁན་པོ་མདུན་དུ་བྱས་ལ་གཙུག་ལག་ཁང་དུ་འདོང་བར་བྱའོ། །དེ་སྟེ་དུགས་ཁང་དུ་ཁྲུས་བྱེད་པ་ཞིག་ཏུ་གྱུར་ན་ནང་པར་སྔར་ལངས་ནས་མཁན་པོ་དེང་དུགས་ཁང་དུ་ཁྲུས་མཛད་ཀྱིས་ཆར་གསོལ་ཞེས་བསྒོ་བར་བྱ། 
[304b.4]ལྷན་ཅིག་སྤྱོད་པས་མཁན་པོའི་ཕྱིར་དུགས་ཁང་དུ་སྟན་དང་ཁྲིའུ་དང་། རིལ་བ་སྤྱི་རིངས་དང་། ཁྲུས་རས་དང་དུགས་ཁང་གི་ཡོ་བྱད་གཞན་གང་ཡང་རུང་སྟེ་ཁྱེར་ཏེ་མཁན་པོ་མདུན་དུ་བྱས་ནས་དུགས་ཁང་དུ་འདོང་བར་བྱ། འོངས་ནས་ཀྱང་ཆོས་གོས་ཕྱོགས་གཅིག་ཏུ་
[304b.5]བཞག་ལ་མཁན་པོ་ལས་མི་ཉེ་མི་རིང་བར་འདུག་པར་བྱ། ནམ་མཁན་པོ་རྔུལ་བར་གྱུར་ན་དེ་ན་ལྷན་ཅིག་སྤྱོད་པ་དེས་དེ་ལ་རིམ་བཞིན་རྗེས་སུ་ལས་རྣམས་བྱ་སྟེ་བཀྲུ་བར་བྱའོ། །བཀྲུས་ནས་མདུན་དུ་བཅུག་སྟེ། གཙུག་ལག་ཁང་དུ་བསྐྱལ་བར་བྱ། དེའི་འོག་ཏུ་བདག་
[304b.6]ཉིད་བཀྲུ་བར་བྱ། དེ་སྟེ་ལྷན་ཅིག་སྤྱོད་པ་དེ་མཁན་པོའི་དྲུང་ནས་དགེ་བའི་ཆོས་མི་འཕེལ་བར་གྱུར་ན་མཁན་པོ་ལ་བདག་དགེ་སློང་མིང་འདི་ཞེས་བགྱི་བ་འདི་ལ་གཏད་དུ་གསོལ་ཞེས་སྨྲོས་ཤིག །མཁན་པོས་ཀྱང་དགེ་སློང་དེ་ལ་དགེ་སློང་འདི་ཅི་འདྲ། དེའི་རྗེས་སུ་
[304b.7]འབྲང་བ་དང་དྲུང་ན་འདུག་པ་ཅི་འདྲ། འདིའི་ལུང་རྣམས་སྟོན་ཏམ། དེ་སྟེ་མི་སྟོན། རྗེས་སུ་སྟོན་ཏམ། དེ་སྟེ་མི་སྟོན་པ་བརྟག་པར་བྱ། དཔྱད་པར་བྱ། དེ་བཞིན་དུ་བརྟགས་དཔྱད་ནས་དེ་སྟེ་རུང་བ་ཞིག་ཏུ་གྱུར་ན། དེ་ལ་གཏད་པར་བྱ། དེ་སྟེ་རུང་བ་མ་ཡིན་ན་གཞན་ལ་
[305a]
[305a.1]གཏད་པར་བྱའོ། །དེ་སྟེ་མཁན་པོ་ཉིད་རུང་བ་མ་ཡིན་ལ་ཚུལ་དང་མི་ལྡན་ན་མ་ཞུས་པར་སོང་ཡང་བླ་སྟེ། འདི་ནི་ལྷན་ཅིག་སྤྱོད་པའི་བྱ་བ་ཞེས་བྱའོ། །སློབ་དཔོན་གྱི་བྱ་བ་གང་ཞེ་ན། སློབ་དཔོན་གྱིས་ཉེ་གཡོག་རྣམས་ཤེས་པར་བྱ་བ་ནས་སྔ་མ་བཞིན་
[305a.2]ཏེ། ཕྱོགས་གང་ན་ཉེ་གཡོག་དེ་ཉོན་མོངས་ཤིང་འདུག་པ་ཞིག་ཏུ་གྱུར་ན་ཕྱོགས་དེ་ནས་དགུག་པར་བྱ། དགུག་ཏུ་གཞུག་པར་བྱ་སྟེ། འདི་ནི་སློབ་དཔོན་གྱི་བྱ་བ་ཞེས་བྱའོ། །ཉེ་གཡོག་གི་བྱ་བ་གང་ཞེ་ན། ཉེ་གཡོག་གིས་སློབ་དཔོན་ལ་སྟོན་པའོ་སྙམ་དུ་འདུ་ཤེས་
[305a.3]མངོན་དུ་བཞག་ལ་རིམ་གྲོ་བྱ་བ་ནས། སྔ་མ་བཞིན་མ་ཞུས་ཀྱང་འགྲོ་བར་བྱ་བའི་བར་དུ་སྟེ། དེ་ནི་ཉེ་གཡོག་གི་བྱ་བ་ཞེས་བྱའོ། །དགེ་ཚུལ་གྱི་བྱ་བ་གང་ཞེ་ན། དགེ་ཚུལ་གྱིས་མཁན་པོ་དང་སློབ་དཔོན་ལ་སྟོན་པའོ་སྙམ་དུ་འདུ་ཤེས་མངོན་དུ་བཞག་ལ་རིམ་གྲོ་བྱ་བ་ནས་
[305a.4]སྔ་མ་བཞིན་ནོ། །དེ་སྟེ་མཁན་པོའམ། སློབ་དཔོན་སྡིག་པ་ལྟ་བར་གྱུར་ན་རང་གིས་སླར་གཏང་བར་བྱ། ཡང་ན་གཏོང་དུ་འཇུག་པར་བྱ་སྟེ། དེ་ལྟར་སྤྲོ་བ་སྐྱེས་ན་ནི་དེ་བཞིན་ལེགས། མ་སྐྱེས་ན་འདས་པ་དང་བཅས་པར་འགྱུར་རོ། །དེར་ཡང་དགེ་ཚུལ་ཕས་ཇི་ལྟར་
[305a.5]མཁན་པོ་དང་། སློབ་དཔོན་ལ་བྱུང་ཞིང་གྱུར་པའི་རྣམས་ཇི་ལྟར་གྱིས་ཤིག་ཅེས་སྤྲོ་བ་བསྐྱེད་པར་བྱ་བ་དེ་བཞིན་དུ་མཁན་པོ་དང་། སློབ་དཔོན་གྱིས་ཀྱང་དགེ་ཚུལ་ཕ་ལ་བྱུང་ཞིང་གྱུར་པའི་རྣམས་ཇི་ལྟར་བྱ་ཞེས་སྤྲོ་བ་བསྐྱེད་པར་བྱའོ། །དེ་ལ་ཞུ་བ་རྣམས་ནི་མ་གཏོགས་སོ། །
[305a.6]དགེ་ཚུལ་ཕས་མཁན་པོ་དང་། སློབ་དཔོན་གྱི་སྟན་གདིང་བ་ལ་སོགས་པ་བྱ་བ་སྔ་མ་བཞིན་ཏེ་བདག་ཉིད་ཐ་མར་བཀྲུ་བར་བྱ་བའི་བར་དུའོ། །འདི་ལྟར་དགེ་ཚུལ་ཕས་རྩྭ་སྔོན་པོ་མེད་པར་བྱ། མེ་ཏོག་རྣམས་བཏོག །འབྲས་བུ་རྣམས་བཏོག །སོ་ཤིང་རྣམས་སྦྱིན། ལྷུང་
[305a.7]བཟེད་ཀྱི་གཞི་ལོ་མ་རྣམས་སྦྱིན། རུང་བར་བྱ། དགེ་སློང་རྣམས་ལ་བྱིན་ལེན་དུ་གཞུག་པར་བྱ། མཛེས་པ་དང་། བག་ཡོད་པར་བསྒྲུབ་པར་བྱ། དེ་སྟེ་དགེ་ཚུལ་ཕ་དེ་མཁན་པོ་དང་སློབ་དཔོན་གྱི་དྲུང་ནས་དགེ་བའི་ཆོས་འཕེལ་བར་མི་འགྱུར་བ་ནས། སྔ་མ་བཞིན་མ་ཞུས་ཀྱང་སོང་
[305b]
[305b.1]ཡང་བླ་བའི་བར་དུ་སྟེ། འདི་ནི་དགེ་ཚུལ་ཕའི་བྱ་བ་ཞེས་བྱའོ། །ནན་ཏན་དུ་བྱ་བ་གང་ཞེ་ན། དེ་སྟེ་དགེ་འདུན་གྱི་ཀུན་དགའ་ར་བར་གནོད་པ་ཞིག་བྱུང་ན་དེར་དགེ་སློང་གིས་ཇི་ལྟར་དེ་མི་ཤོར་ཞིང་ཟིན་པར་བྱ། དེ་སྟེ་རྣམ་གྲངས་གང་གིས་ཀྱང་ཟིན་པར་མ་གྱུར་ན་གཞན་དག་ལ་ནི་བབ་བབ་ཏུ་སྨྲ་བར་མི་
[305b.2]བྱའི། ཐོག་མར་རྒྱལ་པོའི་གནང་བ་རྣམས་ལ་བསྒོ་བར་བྱ། དེའི་འོག་ཏུ་བཙུན་མོ་དང་། གཞོན་ནུ་དང་། བློན་པོ་དང་། དེད་དཔོན་དང་། ཞང་བློན་དང་། ཞབས་འབྲིང་བ་རྣམས་ལ་བསྒོ་བར་བྱ། དེ་ལ་ནན་ཏན་དུ་བྱ་བ་ནི་ཇི་ནས་ཚིག་གིས་བསྟན་པ་ཙམ་གྱིས་ཐར་པར་འགྱུར་
[305b.3]གྱིས་དེ་ལ་གསང་བའི་ལས་རྣམས་མི་འབྱུང་བར་བྱ་སྟེ། དེ་ནི་ནན་ཏན་དུ་བྱ་བ་ཞེས་བྱའོ། །ཕྱི་བཞིན་འབྲང་བའི་དགེ་སྦྱོང་གི་བྱ་བ་གང་ཞེ་ན། ཕྱི་བཞིན་འབྲང་བའི་དགེ་སྦྱོང་གིས་སྔ་ན་མོའི་དགེ་སྦྱོང་ལས་རིང་ནས་ཀྱང་མ་ཡིན། ཤིན་ཏུ་བསྙེན་དེ་ཡང་མ་ཡིན། ཕྲག་པ་སྦྱར་
[305b.4]ཞིང་ཡང་མི་འགྲོ་བར་བྱ། ཁྱིམ་གྱི་ནང་དུ་འཇུག་ན་ཡང་གཏམ་གློ་བུར་དུ་དེ་ལ་མི་བྱ། ཕྱི་ནས་སྨྲ་བར་བྱ། དེས་བསྒོ་བ་རྣམས་བྱ། བཀུར་སྟིར་བྱ། བདག་དམན་པར་བྱ། འཇིགས་པ་དང་དབང་དུ་འགྱུར་བར་བྱ། དགེ་སྦྱོང་སྔ་ན་པོ་ཆོས་མ་ཡིན་པ་ཞིག་སྨྲ་ན་སླར་དགག་
[305b.5]པར་བྱ། ཆོས་བཞིན་དུ་སྨྲ་ན་རྗེས་སུ་ཡི་རང་བར་བྱ། དེ་ལ་ཆོས་བཞིན་པའི་རྙེད་པ་ཞིག་བྱུང་ན་བླང་བར་བྱ་སྟེ་འདི་ནི་ཕྱི་བཞིན་འབྲང་བའི་དགེ་སྦྱོང་གི་བྱ་བ་ཞེས་བྱའོ། །གྲོང་དུ་ཉེ་བར་འགྲོ་བའི་བྱ་བ་གང་ཞེ་ན། རིགས་སུ་སྟོན་པའི་དགེ་སློང་གིས་དྲེགས་པར་མི་བྱ། 
[305b.6]ང་རྒྱལ་མི་བསྐྱེད། མི་བརྟན་པར་མི་བྱ། བྱུང་རྒྱལ་དུ་མི་སྨྲ། མི་གཙིགས་པར་མི་བྱ། ཡང་དག་པར་ཤེས་པར་བྱ། ཉེ་བར་གཞག་པར་བྱ། སེམས་མི་གཡེང་བར་བྱ། དགའ་བར་འགྱུར་བ་དང་། སྤྱོད་ལམ་མཛེས་པར་བྱ། ཤིན་ཏུ་བསྡམ་པ་དང་། ཤིན་ཏུ་བཀབ་
[305b.7]པ་དང་། སྒྲ་ཆུང་བ་དང་། མིག་གཉའ་ཤིང་གང་ཙམ་ལས་མི་གཡེང་བར་བྱ། བཀུར་སྟིར་བཅས། བདག་ཉིད་དམན་པར་བཅས། འཇིགས་པ་དང་། དབང་དུ་འགྱུར་བར་བཅས། ཡིད་དམན་པ་དང་། སེམས་ཕྱགས་མ་དང་འདྲ་བར་བྱ། རྙེད་པ་དང་བཀུར་སྟི་ལ་འདོད་པར་
[306a]
[306a.1]མི་བྱ། ཕན་པར་བྱེད་པ་དེ་ནི་གྲོང་དུ་འགྲོ་བར་བྱེད་པའི་བྱ་བ་ཞེས་བྱའོ། །གྲོང་དུ་འགྲོ་བའི་བྱ་བ་གང་ཞེ་ན། དགེ་སློང་གྲོང་དུ་འགྲོར་འདོད་ན་ཤེས་བཞིན་དུ་འགྲོ་བར་བྱ། དྲན་པ་ཉེ་བར་གཞག་པར་བྱ། སེམས་མི་གཡེང་བར་བྱ། དབང་པོ་བསྡམ་པར་
[306a.2]བྱ། ཡིད་མི་གཡེང་བར་བྱ། སྔ་ཕྱི་ལ་འདུ་ཤེས་པ་དང་། བླ་འོག་ལ་འདུ་ཤེས་གཞག །དགེ་སློང་དྲན་པ་ཉམས་བཞིན་དུ་གྲོང་དུ་འགྲོ་ན་ཉེས་པའི་དམིགས་རྣམ་པ་ལྔར་རིག་པར་བྱ་སྟེ། དགེ་སློང་འཁོད་པ་རྣམས་ལ་མ་བསྒོ་བཞིན་དུ་གྲོང་དུ་དུས་མ་ཡིན་པར་
[306a.3]འཇུག་པ་དང་། མ་བརྟགས་པར་སྟན་ལ་འདུག་པ་དང་། རིག་པའི་སྐྱེས་པ་མེད་བཞིན་དུ་བུད་མེད་ལ་ཆོས་ཚིག་ལྔའམ་དྲུག་ལས་ལྷག་པར་སྟོན་པ་དང་། བུད་མེད་དང་ལྷན་ཅིག་གཉིས་སུ་སྐྱབས་ཡོད་པ་དབེན་པ་ན་འདུག་པར་བྱེད་པ་དང་། སྨན་དང་ནད་དུ་བཅས་
[306a.4]པའི་གྲོང་དུ་ནན་གྱིས་སྟན་ལ་འདུག་པར་བྱེད་པའོ། །དགེ་སློང་དྲན་པ་ཉམས་བཞིན་དུ་གྲོང་དུ་འགྲོ་ན་གཞན་ཡང་ཉེས་པའི་དམིགས་རྣམ་པ་ལྔར་རིག་པར་བྱ་སྟེ། ཕྱི་ཕྱིར་བུད་མེད་ལ་བལྟ་བ་དང་། ལྟ་བ་ལས་ཀྱང་གཏམ་དུ་འཛེར་བ་དང་། གཏམ་ཟེར་བ་ལས་ཆགས་
[306a.5]པར་གྱུར་པ་དང་། ཆགས་པར་གྱུར་པ་ལས་ཚུལ་བཞིན་མི་བྱེད་པ་དང་། ཚུལ་བཞིན་ཡིད་ལ་མི་བྱེད་པས་ན་མ་དད་བཞིན་མི་ཚངས་པར་སྤྱོད་པར་འགྱུར་ཏེ། ཉེས་པ་འབྱུང་བར་འགྱུར་བའམ། ཡང་ན་བསླབ་པ་ཕུལ་ནས་སླར་བབས་པར་འགྱུར་རོ། །དྲན་པ་ཉེ་བར་
[306a.6]བཞག་བཞིན་དུ་གྲོང་གི་ནང་དུ་འཇུག་ན་ཉེས་པའི་དམིགས་དེ་ལྟ་བུ་འབྱུང་བར་མི་འགྱུར་ཏེ། དེ་ནི་གྲོང་དུ་འགྲོ་བའི་བྱ་བ་ཞེས་བྱའོ། །གྲོང་དུ་ཉེ་བར་སོང་བའི་བྱ་བ་གང་ཞེ་ན། གྲོང་དུ་སོང་བའི་དགེ་སློང་གིས་གཏམ་སྣ་ཚོགས་མི་སྨྲ། གཏམ་ངན་པ་མི་བྱ། ཆོས་ཀྱི་
[306a.7]གཏམ་སྨྲ་བར་བྱ། གཏམ་རྒྱུད་མི་ཆད་པར་བྱ། ཁྱིམ་པའི་རྣམས་ལ་ཆོས་ཀྱི་གཏམ་ཡང་དག་པར་བསྟན། བསྟབས། ཡང་དག་པར་གཟེངས་བསྟོད་པར་བྱ། རབ་ཏུ་མགུ་བར་བྱ། སྐྱབས་སུ་འགྲོ་བའི་བསླབ་པའི་གནས་འཛིན་དུ་གཞུག །དུས་ཁྲིམས་ལ་
[306b]
[306b.1]གནས་པ་དང་། ཚངས་པར་སྤྱོད་པ་ལ་གནས་པ་དང་། སྦྱིན་པ་དང་། དུལ་བ་དང་། སྡོམ་པ་དང་། སྐྱེས་བུ་དམ་པ་བསྙེན་པའི་ཆོས་ཉན་པ་དང་། ཚུལ་བཞིན་ཡིད་ལ་བྱེད་པ་དང་། ཆོས་དང་རྗེས་སུ་མཐུན་པའི་ཆོས་ལ་ནན་ཏན་དུ་བྱེད་པ་དང་། ལམ་མ་ཡིན་པ་ལ་
[306b.2]ལམ་མ་ཡིན་པར་དེ་ལྟར་ཡང་དག་པར་བསྒྲག་པར་བྱ། ཡེ་ཤེས་དང་ལྟ་བ་རྣམ་པར་སྦྱང་བར་བྱ་སྟེ། དེ་ནི་གྲོང་དུ་ཉེ་བར་སོང་བའི་བྱ་བ་ཞེས་བྱའོ། །གྲོང་དུ་ཉེ་བར་སོང་བའི་གནས་བརྟན་གྱི་བྱ་བ་གང་ཞེ་ན། གྲོང་དུ་སོང་བའི་དགེ་སློང་གནས་བརྟན་གྱིས་དེ་ན་དགེ་སློང་གསར་བུ་
[306b.3]རྣམས་ལ་བསྒོ་བར་བྱ། རྗེས་སུ་བསྟན་པར་བྱ། ཅི་རྒྱགས་པ་དང་། དྲེགས་པ་དང་། ལུས་ལ་འཚོག་པ་དང་། རྩེད་མོ་མི་བྱེད་པར་བྱ། དགའ་བར་འགྱུར་བ་ལ་གཞུག་པར་བྱ། ཇི་ལྟར་མཚུངས་པར་སྤྱོད་པ་བཅས་པ་ལ་གཞུག་པར་བྱ། དེ་དག་གིས་ཀྱང་
[306b.4]དེས་ཇི་ལྟར་བསྒོ་བ་དང་། རྗེས་སུ་བསྟན་པའི་ཚིག་རྣམས་ལ་མཉན་པར་བྱ་སྟེ། དེ་གྲོང་དུ་སོང་བའི་གནས་བརྟན་གྱི་བྱ་བ་ཞེས་བྱའོ། །གཞི་ན་གནས་པའི་བྱ་བ་གང་ཞེ་ན། གཞི་ན་གནས་པའི་དགེ་སློང་གིས་མདངས་བཟང་བ་དང་། ཁྲོ་གཉེར་དང་བྲལ་བར་བྱ། དྲན་པ་
[306b.5]ཐོག་མར་འགྲོ་བ་དང་། ཐོག་མར་སྨྲ་བར་བྱ་སྟེ། ཚུར་སྤྱོན་བདེ་བར་བྱོན་ནམ་ཞེས་ཚིག་སྙན་པ་དང་། ཚིག་ཡིད་དུ་འོང་བ་དང་། མགུ་བར་འགྱུར་བས་སྨྲ་བར་བྱ། གློ་བུར་དུ་ལྷགས་པའི་དགེ་སློང་དག་མཐོང་ནས་མཛའ་བའི་ཚུལ་གྱིས་མདུན་དུ་བསུ་བར་བྱ། སྙན་པའི་
[306b.6]ཚིག་གིས་རབ་ཏུ་དགའ་བར་བྱ། བདེ་བ་ལ་རེག་པར་སྤྱོད་དམ། བདེ་བར་ལྷགས་སམ་ཞེས་དྲི་བར་བྱ། དེ་སྟེ་རྒན་པ་ཞིག་ཡིན་ན་ནི་དེ་ལ་ཕྱག་བྱས་ནས་ལྷུང་བཟེད་དང་ཆོས་གོས་བླངས་ཏེ་གཙུག་ལག་ཁང་གི་ནང་དུ་བཅུག་ལ་སྟན་ལ་གཞག་པར་བྱ། རྐང་པ་བཀྲུ་ཞིང་བླ་
[306b.7]མར་བྱ། སྐོམ་ན་ཆུ་གྲང་མོ་བླུད་པར་བྱ། ཇི་ལྟར་ནུས་ཤིང་མགུ་བར་འགྱུར་བའི་ཆོས་བཞིན་བསྒྱུར་བར་བྱ། ཇི་ལྟར་རིགས་པ་བཞིན་མལ་སྟན་རྣམས་ཀྱང་སྦྱིན་པར་བྱ། ཇི་སྲིད་དུ་འདུག་པ་དེ་ལ་ཕ་དང་། ཕུ་ནུ་དང་། བུ་ལྟར་འདུ་ཤེས་མངོན་དུ་གཞག་ཅིང་གཟུང་བར་བྱའོ། །
[307a]
[307a.1]ན་ན་ཡང་གཡེལ་བར་མི་དོར་ཏེ། དེ་ནི་གཞི་ན་གནས་པའི་བྱ་བ་ཞེས་བྱའོ། །ངལ་བསོ་བའི་བྱ་བ་གང་ཞེ་ན། གློ་བུར་དུ་འོངས་པའི་དགེ་སློང་གིས་གཙུག་ལག་ཁང་དུ་འོངས་ན་དེས་གཞི་ན་གནས་པའི་དགེ་སློང་དག་ལས་མལ་སྟན་གྱི་རྣམས་བརྐམ་
[307a.2]ཞིང་རིངས་ཐབས་སུ་དགུག་པར་མི་བྱ། སྣང་བའི་གནས་སུ་འདུག་པར་བྱ། སྤྱོད་ལམ་བཟང་བར་བྱ། ལེགས་པར་བགོ་བར་བྱ། ལེགས་པར་བསྡམ་པར་བྱའོ། །འདི་ཡང་ངལ་བསོ་བའི་བྱ་བ་ཡིན་ཏེ། གཞི་ན་གནས་པའི་དགེ་སློང་དག་གིས་དགེ་སློང་གློ་བུར་
[307a.3]དུ་ལྷགས་པ་མཐོང་ན་དེ་སྟེ་ངོ་ཤེས་ན་ངལ་བསོ་བར་བྱ། ཇི་ལྟར་མཚུངས་པར་སྤྱོད་པའི་ཆོས་བཅས་པ་བཞིན་དུ་མཚུངས་པར་སྤྱད་པར་བྱ། དེ་སྟེ་ངོ་མི་ཤེས་ན་བབ་བབ་ཏུ་ངལ་བསོ་བར་མི་བྱ། དགེ་སློང་དག་ལ་ཡང་ཚེ་དང་ལྡན་པ་འདི་སུའི་ལྷན་ཅིག་སྤྱོད་པ་ཡིན། འདི་
[307a.4]སྤྱོད་པ་ཇི་ལྟ་བུ་ཞེས་དྲི་བར་བྱའོ། །དེ་སྟེ་དེའི་སྤྱོད་པ་དང་། སྤྱོད་ཡུལ་དང་། ཚུལ་ཁྲིམས་དང་། སྡོམ་པ་དང་། མཚུངས་པར་སྤྱོད་པའི་རྣམས་རྟོགས་ན་གདོད་ངལ་བསོ་བར་བྱའོ། །དེ་གཅིག་པུ་ལ་གཙུག་ལག་ཁང་གཏད་པར་མི་བྱ། དགེ་འདུན་གྱི་མཛོད་
[307a.5]དང་། བང་བ་དང་། དགེ་འདུན་གྱི་མལ་ལ་དབང་དུ་གཞུག་པར་མི་བྱ། ཤིན་ཏུ་རྟོགས་པར་བྱས་ལ་གདོད་ཡིད་གཅུགས་པར་བྱ་བ་དེ་ནི་ངལ་བསོ་བའི་བྱ་བ་ཞེས་བྱའོ། །བར་སྣང་གི་བྱ་བ་གང་ཞེ་ན། བར་སྣང་ཐམས་ཅད་ནི་མཚམས་གཅིག་པ་མ་ཡིན་ཏེ། དེར་
[307a.6]གནས་པ་དང་། འདི་ན་གནས་པ་ལྷན་ཅིག་ཏུ་ལས་བྱ་ཞིང་བསྐྱོ་བ་ཡང་མི་བརྩན། འདི་ན་གནས་པ་དང་དེ་ན་གནས་པ་དག་ལྷན་ཅིག་ཏུ་ལས་བྱས་པར་མི་འགྱུར། བསྐྱོས་པ་ཡང་མི་བརྩན་ནོ། །དགེ་སློང་སྐྱ་རེངས་མ་ཤར་བར་ཆོས་གོས་མེད་བཞིན་དུ་སྟེང་དུ་མི་འབྱུང་། དབྱར་
[307a.7]ཚུལ་དུ་ཞུགས་ན་ཡང་ཞག་བདུན་ནམ། ཞག་བཞི་བཅུར་བྱིན་གྱིས་མ་བརླབས་པར་ནམ་མཁའ་ལ་བྱུང་ཞིང་གནས་པར་མི་བྱའོ། །དེ་སྟེ་བྱུང་ཞིང་གནས་ན་ཆོས་གོས་དང་བྲལ་བར་འགྱུར་ལ་དབྱར་ཀྱང་ཞིག་པར་འགྱུར་ཏེ། འདི་ནི་བར་སྣང་གི་བྱ་བ་ཞེས་བྱའོ། །གཏན་པའི་བྱ་བ་གང་ཞེ་ན། གཏན་
[307b]
[307b.1]པ་ལ་ཡོན་ཏན་ལྔ་སྟེ། ཞག་གཅིག་གིས་བྲལ་བ་མེད། ཞག་བཅུའི་འདའ་བ་མེད། ཟླ་བ་གཅིག་གིས་འདའ་བ་མེད། ཇི་སྙེད་དུ་དགོས་པའི་གོས་རྣམས་བྱིན་གྱིས་མ་བརླབས་ཀྱང་འཆང་དུ་རུང་། སྟོད་གཡོགས་དང་མཐང་གོས་ཀྱིས་ལྗོངས་རྒྱུ་བར་རུང་ངོ་། །
[307b.2]གཞན་ཡང་གཏན་པ་ལ་ཡོན་ཏན་རྣམ་པ་ལྔ་སྟེ། འདུས་ཤིང་ཟ་བ་མེད། ཡང་ཡང་ཟ་བ་མེད། ཕྱི་མ་ལ་མ་བསྒོ་བར་འགྲོ་བ་མེད་ཆོས་གོས་ཇི་དགོས་པ་ཚོལ་དུ་རུང་། སྟོན་ཟླ་ཐ་ཆུངས་ནས་དཔྱིད་ཟླ་ར་བའི་བར་དུ་དབྱར་ཚུལ་དུ་ཞུགས་པའི་དགེ་སློང་དགེ་འདུན་གྱི་རྙེད་
[307b.3]པ་མ་བགོས་ཤིང་བཞག་པ་དེ་ཡང་གཏན་པ་བཏིང་བ་རྣམས་ཀྱིས་མ་དད་ན་གཞན་ལ་མི་སྦྱིན་ནོ། །དེ་ནི་གཏན་པའི་བྱ་བ་ཞེས་བྱའོ། །ཆུ་ཚགས་ཀྱི་བྱ་བ་གང་ཞེ་ན། དགེ་སློང་ཆུ་ཚགས་མེད་ན་ལམ་དུ་ཞུགས་ཤིང་འགྲོ་བར་མི་བྱའོ། །དེ་སྟེ་ཆུ་རྒྱུན་དུ་འབབ་ལ་དེ་ཡང་རུང་བར་གྱུར་
[307b.4]དེ་ཆུ་གཞན་དང་མ་འདྲེས་པ་ཞིག་གམ། ཁྲོན་པ་རུང་བ་ཞིག་གམ། རྒྱང་གྲགས་ཕྱེད་ཕྱེད་དུ་གཙུག་ལག་ཁང་རྒྱུན་ཆགས་པར་ཡོད་པ་མ་གཏོགས་ཏེ་དེ་ནི་ཆུ་ཚགས་ཀྱི་བྱ་བ་ཞེས་བྱའོ། །འཆག་སའི་བྱ་བ་གང་ཞེ་ན། བཅོམ་ལྡན་འདས་ཀྱིས་འཆག་ས་རྣམ་པ་གཉིས་
[307b.5]རྗེས་སུ་གནང་སྟེ། བསམ་གཏན་ལ་ཞུགས་པ་དང་། ཁ་ཏོན་ལ་ཞུགས་པའོ། །བསམ་གཏན་ལ་ཞུགས་པའི་འཆག་ས་ནི་ཁྲུ་བཅོ་བརྒྱད་དོ། །ཁ་ཏོན་ལ་ཞུགས་པའི་འཆག་ས་ནི་ཁྲུ་བཅུ་གཉིས་ཏེ་དེ་ནི་འཆག་སའི་བྱ་བ་ཞེས་བྱའོ། །འཆག་པའི་བྱ་བ་གང་ཞེ་ན། 
[307b.6]དགེ་སློང་འཆག་པར་འདོད་ན་དེས་དྲག་ཏུ་ཡང་མ་ཡིན། དལ་ནས་འཆག་པར་བྱ། ཤེས་བཞིན་དུ་འཆག་པར་བྱ། དྲན་པ་ཉེ་བར་གཞག །དབང་པོ་ནང་དུ་གཞག །ཡིད་ཕྱིར་མི་དབྱུང་བར་བྱ། རྡེག་མི་འཆོས་པར་བྱ། ཕན་ཚུན་མི་འཁྱོར་བར་བྱ། དྲང་པོར་འཆག་པར་
[307b.7]བྱ། དེ་སྟེ་དྲང་པོར་འཆག་མི་ནུས་ན་སྲད་བུ་བྲེ་བར་བྱ། སྲད་བུ་བྲེས་པ་ལ་(སྔུ་‚སྡུ་)བུ་བཅུག་ནས་དེ་ལ་འཇུ་ཞིང་འཆག་པར་བྱ་སྟེ། འདི་ནི་འཆག་པའི་བྱ་བ་ཞེས་བྱའོ། །འཕྱེན་གྱི་བྱ་བ་གང་ཞེ་ན། སྟོན་པའི་མདུན་དུ་མི་གཏང་། མཆོད་རྟེན་གྱི་དྲུང་དུ་མ་ཡིན། མཁན་པོ་དང་སློབ་
[308a]
[308a.1]དཔོན་གྱི་དྲུང་དུ་མ་ཡིན། བླ་མའི་དྲུང་དུ་མ་ཡིན། བླ་མར་བྱ་བའི་དྲུང་དུ་མ་ཡིན། གྲོང་གི་ནང་དུ་སྐྱེ་བོའི་མདུན་དུ་མ་ཡིན། ཕྱི་ཕྱིར་གཏང་བར་མི་བྱ། དེ་སྟེ་ཡང་ཕྱི་ཕྱིར་གཏོང་བ་ཞིག་ཏུ་གྱུར་ན་གནས་གུད་དུ་སོང་ལ་གཏང་བར་བྱའི། དེའི་རྐྱེན་གྱིས་གཞན་
[308a.2]ལ་མི་བདེ་བར་འགྱུར་བར་མི་བྱ་སྟེ། འདི་ནི་འཕྱེན་གྱི་བྱ་བ་ཞེས་བྱའོ། །གཞར་བའི་བྱ་བ་གང་ཞེ་ན། དགེ་སློང་གཞར་འདོད་ན་རྣོ་བའི་ཡོ་བྱད་ཀྱིས་གཞར་བར་མི་བྱ། རྩྭ་བསྡུས་པས་མི་བྱ། ལོ་མའམ། ར་དའམ། འཇམ་པ་གཞན་གྱིས་གཞར་བར་བྱ་སྟེ། དེ་ནི་
[308a.3]གཞར་བའི་བྱ་བ་ཞེས་བྱའོ། །བཤང་བའི་བྱ་བ་གང་ཞེ་ན། དགེ་སློང་གིས་བབ་བབ་ཏུ་བཤང་བར་མི་བྱ། རྩིག་པའི་དྲུང་དུ་མ་ཡིན། ཤིང་གི་དྲུང་དུ་མ་ཡིན། ཤེས་བཞིན་དུ་ཕྱོགས་གཅིག་ཏུ་བཤང་བར་བྱའོ། །དེ་སྟེ་ཕྱི་ཕྱིར་བཤང་བ་ཞིག་ཏུ་གྱུར་ན་བཤང་བའི་
[308a.4]གྱོ་མོ་དྲུང་དུ་གཞག་པར་བྱ། ཡང་ན་ཁུང་བུ་བརྐོ་བར་བྱ་སྟེ། འདི་ནི་བཤང་བའི་བྱ་བ་ཞེས་བྱའོ། །བཤང་སའི་བྱ་བ་གང་ཞེ་ན། དགེ་སློང་བཤང་སར་འགྲོ་བར་འདོད་པས་སྔ་ན་འདུག་པས་ཚོར་བར་བྱ་བའི་ཕྱིར་སེ་གོལ་གཏོགས་པར་བྱ། སྔོན་དུ་ཞུགས་པས་ལུད་པ་
[308a.5]དབྱུང་བར་བྱ། ཤེས་བཞིན་དུ་ནང་དུ་འགྲོ་བར་བྱ། ཆོས་གོས་ལེགས་པར་བརྫེས་ནས་འདུག་པར་བྱ། བཤང་སའི་ཁུང་བུར་རྐང་རྟེན་གཉིས་ལ་ལེགས་པར་བརྟགས་ནས་དབུས་སུ་འདུག་པར་བྱ། བཤང་བ་མི་འོང་བ་ལ་ནན་གྱིས་གཟིར་བར་མི་བྱ། འོང་བ་ལའང་དགག་
[308a.6]པར་མི་བྱ་སྟེ། དེ་ནི་བཤང་སའི་བྱ་བ་ཞེས་བྱའོ། །བཤང་སའི་ཁུང་བུའི་བྱ་བ་གང་ཞེ་ན། དགེ་སློང་བཤང་བར་འདོད་ན་དལ་ནས་བགས་ཀྱིས་ཤེས་བཞིན་དུ་བཤང་བར་བྱ། བཤང་སའི་ཁུང་ཁ་རྣམས་སུ་གོས་ཤིང་ཆགས་པར་མི་བྱ་སྟེ། འདི་ནི་བཤང་སའི་ཁུང་བུའི་བྱ་བ་
[308a.7]ཞེས་བྱའོ། །བཤང་སར་གནས་བརྟན་གྱི་བྱ་བ་གང་ཞེ་ན། བཤང་སར་དགེ་སློང་གནས་བརྟན་གྱིས་གསར་བུ་འདུག་པ་སླར་བསླང་བར་མི་བྱ། བཤང་སར་འདུག་པ་ལས་སླར་བསླང་བར་མི་བྱ་བ་ནི་ཆུང་ངུ་བཤང་སའི་ནང་དུ་ཞུགས་པ་ལས་སླར་བཟློག་པར་མི་བྱ་སྟེ། དེ་ནི་བཤང་
[308b]
[308b.1]སར་གནས་བརྟན་གྱི་བྱ་བ་ཞེས་བྱའོ། །བཤང་སའི་ཁོར་ཡུག་གི་བྱ་བ་གང་ཞེ་ན། དགེ་སློང་བཤང་སའི་ཉེ་འཁོར་ན་འགྲེང་བར་མི་བྱ། འདུག་པར་མི་བྱ། འཆག་པར་མི་བྱ། ལུང་བསྒོ་བར་མི་བྱ། ལུང་ནོད་པར་མི་བྱ། དྲན་པར་མི་བྱ། སླར་འདྲི་བར་མི་བྱ། 
[308b.2]རྣལ་འབྱོར་དང་ཡིད་ལ་བྱེད་པ་མི་བྱ། གཏམ་ལ་ཞུགས་ཤིང་མི་བྱ། ལྷུང་བཟེད་ཀྱི་ལས་མི་བྱ། ཆོས་གོས་ཀྱི་ལས་མི་བྱ། སོ་ཤིང་འཆའ་བར་མི་བྱ། ལག་པ་དང་རྐང་པ་བཀྲུ་བར་མི་བྱ། བྱའོ་ཅོག་ཐམས་ཅད་ཀྱང་བཤང་སའི་ཕྱོགས་ཀུན་ཏུ་མི་བྱའོ། །བཤང་
[308b.3]སའི་གནས་སུ་ངེས་པར་བྱ་བའི་རྣམས་ནི་མ་གཏོགས་ཏེ། འདི་ནི་བཤང་སའི་ཉེ་འཁོར་གྱི་བྱ་བ་ཞེས་བྱའོ། །གཅི་བའི་བྱ་བ་གང་ཞེ་ན། དགེ་སློང་གིས་བབ་བབ་ཏུ་གཅི་བར་མི་བྱ། རྩིག་དྲུང་དུ་གཅི་བར་མི་བྱ། ཤིང་དྲུང་དུ་གཅི་བར་མི་བྱ། ཤེས་བཞིན་དུ་ཕྱོགས་
[308b.4]གཅིག་ཏུ་གཅི་བར་བྱའོ། །དེ་སྟེ་གཅིན་སྙི་བར་གྱུར་ན་གཅིན་སྣོད་གྱོ་མོ་གཏད་པར་བྱ། ཡང་ན་ཁུང་བུ་བརྐོ་བར་བྱ་སྟེ། འདི་ནི་གཅི་བའི་བྱ་བ་ཞེས་བྱའོ། །གཅི་བའི་སའི་བྱ་བ་གང་ཞེ་ན། དགེ་སློང་གཅི་སར་འཇུག་པར་འདོད་ན་དེས་སྔ་ན་འདུག་པས་ཚོར་བར་བྱ་བའི་ཕྱིར་
[308b.5]སེ་གོལ་གཏོགས་ནས་སྔ་མ་བཞིན་ཏེ། མི་བྲོ་བ་ལ་ནི་མི་གཟིར། བྲོ་བ་ལ་ནི་མི་དགག་པའི་བར་དུ་སྟེ། འདི་ནི་གཅི་བའི་སའི་བྱ་བ་ཞེས་བྱའོ། །གཅི་བའི་ཁུང་གི་བྱ་བ་གང་ཞེ་ན། དགེ་སློང་གིས་གཅི་སའི་ཁུང་ཁར་བགས་ཀྱིས་ཤེས་བཞིན་དུ་གཅི་བར་བྱ། གཅིན་
[308b.6]ཁུང་གི་ཁར་མི་གཏོར་བ་དང་། མི་སྦྲེས་པར་བྱ་སྟེ། དེ་ནི་གཅི་སའི་བྱ་བ་ཞེས་བྱའོ། །གཅི་སར་གནས་བརྟན་གྱི་བྱ་བ་གང་ཞེ་ན། གཅི་སར་དགེ་སློང་གནས་བརྟན་གྱིས་གཅི་སར་དགེ་སློང་གསར་བུ་གཅི་ཞིང་འདུག་པ་བསླང་བར་མི་བྱ། གཅི་སར་འདུག་པ་ལས་
[308b.7]མི་བསླང་བར་བྱ་བ་ནི་ཆུང་ངུ་ན་གཅི་སར་ཞུགས་པ་ཡང་བཟློག་པར་མི་བྱ་སྟེ། འདི་ནི་གཅི་སར་གནས་བརྟན་གྱི་བྱ་བ་ཞེས་བྱ་བའོ། །གཅི་སའི་ཉེ་འཁོར་གྱི་བྱ་བ་གང་ཞེ་ན། དགེ་སློང་གཅི་སའི་ཉེ་འཁོར་དུ་འགྲེང་བར་མི་བྱ་བ་ནས་སྔ་མ་བཞིན་ཏེ། གཅི་བའི་ཉེ་འཁོར་གྱི་
[309a]
[309a.1]བྱ་བ་ནི་མ་གཏོགས་སོ་ཞེས་བྱ་བའི་བར་དུ་སྟེ། དེ་ནི་གཅི་བའི་སའི་ཉེ་འཁོར་གྱི་བྱ་བ་ཞེས་བྱའོ། །བཀྲུ་བའི་བྱ་བ་གང་ཞེ་ན། དགེ་སློང་གིས་མ་བཀྲུས་ཀྱི་བར་དུ་སྟོན་པ་ལ་ལྟར་འགྲོ་བར་མི་བྱ། མཆོད་རྟེན་ལ་མ་ཡིན། མཁན་པོ་དང་། 
[309a.2]སློབ་དཔོན་ལ་མ་ཡིན། བླ་མ་ལ་མ་ཡིན། བླ་མར་བྱ་བ་ལ་མ་ཡིན་ཏེ། ཕྱག་མི་བྱ། ཁ་ཏོན་མི་བྱ། ལུང་མི་བསྒོ། བླང་བར་མི་བྱ། དྲན་པར་མི་བྱ། ཀུན་དྲི་བར་མི་བྱ། གྲོང་དུ་འཇུག་པར་མི་བྱ། ཟས་ལ་འདུག་པར་མི་བྱ། སྐྱོ་མ་ལ་འདུག་
[309a.3]པར་མི་བྱ། ཐུག་པ་ལ་འདུག་པར་མི་བྱ། འཐུང་བ་ལ་འདུག་པར་མི་བྱ། ཆོས་བཤད་པ་ལ་འདུག་པར་མི་བྱ། ཕྱོགས་བཞིའི་དགེ་འདུན་གྱི་མལ་སྟན་ལ་འདུག་པར་མི་བྱ། ན་བར་གྱུར་ན་ནི་ཉེས་པ་མེད་དེ། ཡང་ན་མིའི་ལྷ་ཆུ་ཡིན་པར་གྱུར་ཏམ། དེ་སྟེ་
[309a.4]ཆུ་མ་འབྱོར་ཏམ། དེ་སྟེ་བཀྲུ་བར་མི་རུང་བའི་སྨན་ཅིག་བཏང་བ་ནི་མ་གཏོགས་ཏེ། དེ་ནི་བཀྲུ་བའི་བྱ་བ་ཞེས་བྱའོ། །བཀྲུ་བའི་གནས་ཀྱི་བྱ་བ་གང་ཞེ་ན། བཀྲུ་བའི་གནས་སུ་འགྲོ་བའི་དགེ་སློང་གིས་སེ་གོལ་གཏོགས་ནས་སྔ་མ་བཞིན་བཀྲུ་བའི་གནས་ཀྱི་དབུས་
[309a.5]སུ་འདུག་པར་བྱ་བའི་བར་དུ་སྟེ། འདི་ནི་བཀྲུ་བའི་གནས་ཀྱི་བྱ་བ་ཞེས་བྱའོ། །བཀྲུ་བའི་གནས་སུ་རྐང་པ་བཞག་པའི་གནས་ཀྱི་བྱ་བ་གང་ཞེ་ན། ཁྲུས་བྱེད་པར་འདོད་པའི་དགེ་སློང་གིས་བཀྲུ་བའི་ཚེ་བཀྲུ་བའི་གནས་སུ་ཁ་ཆུས་མི་དགང་བ་དང་། ཆུས་མ་གཤེར་བར་བྱ་
[309a.6]སྟེ། འདི་ནི་བཀྲུ་བའི་གནས་ཀྱི་རྐང་པ་བཞག་པའི་གནས་ཀྱི་བྱ་བ་ཞེས་བྱའོ། །ཁྲུས་ཀྱི་སར་གནས་བརྟན་གྱི་བྱ་བ་གང་ཞེ་ན། ཁྲུས་སར་དགེ་སློང་གནས་བརྟན་གྱིས་ཁྲུས་སར་དགེ་སློང་གསར་བུ་བསླང་བར་མི་བྱ། ཁྲུས་ལ་ཞུགས་པ་ལས་མི་བསླང་བ་ནི་ཆུང་ངུ་
[309b]
[309b.1]ན་ཁྲུས་སར་ཞུགས་པ་ལས་བཟློག་པར་མི་བྱ་སྟེ། དེ་ནི་ཁྲུས་སར་གནས་བརྟན་གྱི་བྱ་བ་ཞེས་བྱའོ། །ཁྲུས་སའི་ཉེ་འཁོར་གྱི་བྱ་བ་གང་ཞེ་ན། དགེ་སློང་གིས་ཁྲུས་སའི་ཉེ་འཁོར་དུ་འགྲེང་ཞིང་འདུག་པར་མི་བྱ་བ་ནས་སྔ་མ་བཞིན་ཁྲུས་སའི་ཉེ་འཁོར་དུ་བྱ་བའི་རྣམས་ནི་མ་
[309b]
[309b.1]གཏོགས་པའི་བར་དུ་སྟེ། དེ་ནི་ཁྲུས་སའི་ཉེ་འཁོར་གྱི་བྱ་བ་ཞེས་བྱའོ། །མཆིལ་མའི་བྱ་བ་གང་ཞེ་ན། དེ་ནི་དགེ་སློང་གིས་སྒྲ་དང་བཅས་པར་མཆིལ་མ་དོར་བར་མི་བྱ། ལྕེ་དྲིལ་བར་སོས་མནན་པར་མི་བྱ། སྟོན་པའི་སྤྱན་སྔར་མ་ཡིན། མཆོད་རྟེན་གྱི་དྲུང་དུ་མ་
[309b.2]ཡིན། མཁན་པོ་དང་། སློབ་དཔོན་གྱི་དྲུང་དུ་མ་ཡིན། བླ་མའི་དྲུང་དུ་མ་ཡིན། བླ་མར་གྱུར་པའི་དྲུང་དུ་མ་ཡིན། ཟན་ཟ་བ་ན་མ་ཡིན། འཐུང་བ་ལ་མ་ཡིན། ཡོངས་སུ་ལས་བྱ་བའི་སར་མ་ཡིན། དགེ་སློང་གིས་བབ་བབ་ཏུ་མཆིལ་མ་དོར་བར་མི་བྱ། 
[309b.3]མཆིལ་མ་དོར་ནས་ཕྱལ་བར་མི་བྱ་སྟེ། ཡང་ན་རྐང་པས་ཉེས་ཤིག །ཡང་ན་སས་ཁོབ་ཤིག །དགེ་སློང་གིས་མཆིལ་མ་ཕྱི་ཕྱིར་དོར་བར་མི་བྱའོ། །དེ་སྟེ་ཕྱི་ཕྱིར་འདོར་ན་དེའི་རྐྱེན་གྱིས་གཞན་མི་བདེ་བར་མི་འགྱུར་བའི་ཕྱིར་གནས་གཞན་དུ་འགྲོ་བར་བྱ་སྟེ། དེ་ནི་
[309b.4]མཆིལ་མའི་བྱ་བ་ཞེས་བྱའོ། །མཆིལ་མའི་སྣོད་ཀྱི་བྱ་བ་གང་ཞེ་ན། བཅོམ་ལྡན་འདས་ཀྱིས་དགེ་སློང་རྣམས་ལ་མཆིལ་མ་དོར་བའི་ཕྱིར་མཆིལ་མའི་སྣོད་རྣམ་པ་གཉིས་གནང་སྟེ། རྫ་མཁན་གྱིས་བྱས་པ་དང་། བདག་ཉིད་ཀྱིས་བྱས་པའོ། །དགེ་སློང་
[309b.5]གིས་མཆིལ་མའི་སྣོད་དུས་དུས་སུ་བརྟག་པར་བྱ། བསྐམ་པར་བྱ། དབེན་པར་གཞག་པར་བྱ། ཤིན་ཏུ་བཀྲུ་བར་བྱ། ཅི་ནས་དེའི་རྐྱེན་གྱིས་ཕྱི་ཕྱིར་ཚོལ་བར་མི་འགྱུར་བར་བྱ་སྟེ། དེ་ནི་མཆིལ་མའི་སྣོད་ཀྱི་བྱ་བ་ཞེས་བྱའོ། །སོ་ཤིང་གི་བྱ་བ་གང་ཞེ་ན། 
[309b.6]དགེ་སློང་གིས་སོ་ཤིང་རིང་པོ་བཅའ་བར་མི་བྱ། ཤིན་ཏུ་ཐུང་བའང་མ་ཡིན། ཤིན་ཏུ་སྦོམ་པ་ཡང་མ་ཡིན། ཤིན་ཏུ་ཕྲ་བ་ཡང་མ་ཡིན། ཡུན་རིང་དུ་ཡང་མ་ཡིན། སྟོན་པའི་སྤྱན་སྔར་མ་ཡིན། མཆོད་རྟེན་གྱི་དྲུང་དུ་ཡང་མ་ཡིན། མཁན་པོ་དང་། སློབ་
[309b.7]དཔོན་གྱི་ཐད་དུ་ཡང་མ་ཡིན། བླ་མའི་ཐད་དུ་ཡང་མ་ཡིན། བླ་མར་གྱུར་པའི་དྲུང་དུ་མ་ཡིན། མེ་ཁང་དུ་མ་ཡིན། བཀད་སར་མ་ཡིན། འཆག་སར་མ་ཡིན། དུགས་ཁང་དུ་མ་ཡིན། རྐང་པ་བཀྲུ་བའི་སར་མ་ཡིན། གནས་ཁང་དུ་མ་ཡིན། རིམ་ཁང་དུ་མ་
[310a]
[310a.1]ཡིན། སྒོ་ཁང་དུ་མ་ཡིན། བཤང་སར་མ་ཡིན། རྩིག་པའི་དྲུང་དུ་མ་ཡིན། ཤིང་དྲུང་དུ་མ་ཡིན། གཙུག་ལག་ཁང་གི་ཕྱག་དར་བྱ་བའི་ཁོར་ཡུག་ཏུ་མ་ཡིན། སྐྱེ་བོ་མང་པོ་འདུ་བ་ཐམས་ཅད་དུ་ཡང་སོ་ཤིང་འདོར་བར་མི་བྱ། དགེ་སློང་གིས་རྣམ་
[310a.2]པ་གསུམ་དབེན་པར་བྱ་སྟེ། བཤང་བ་དང་། གཅི་བ་དང་། སོ་ཤིང་བཅའ་བའོ། །དགེ་སློང་གིས་སོ་ཤིང་འཆོས་ནས། དེ་བཞིན་དུ་མི་དོར་གྱི་ཆུས་བཀྲུ་བར་བྱ། ཡང་ན་རྡོག་པས་མཉེ་བར་བྱ། ས་ལ་དྲུད་པར་བྱས་ཏེ། འདི་ནི་སོ་ཤིང་གི་བྱ་བ་ཞེས་བྱའོ། །
[310a.3]སོ་དྲུད་པའི་བྱ་བ་གང་ཞེ་ན། དགེ་སློང་གིས་སོ་ཤིང་རྣོན་པོས་དྲུད་པར་མི་བྱ། བག་མེད་པར་ནང་དུ་གཞུག་པར་མི་བྱ། དལ་ནས་བགས་ཀྱིས་ཤེས་བཞིན་དུ་དྲུད་པར་བྱ། སོ་རྙིལ་དྲུད་པར་མི་བྱ་སྟེ། འདི་ནི་སོ་དྲུད་པའི་བྱ་བ་ཞེས་བྱའོ། །ལྕེ་བཞར་བའི་བྱ་བ་གང་
[310a.4]ཞེ་ན། དགེ་སློང་གིས་ལྕེ་བཞར་བ་རྣོན་པོས་བཞར་བར་མི་བྱ། བག་མེད་པར་ནང་དུ་གཞུག་པར་མི་བྱ། བགས་ཀྱིས་དལ་ནས་ཤེས་བཞིན་དུ་ལྕེ་བཞར་བར་བྱ། ལྕེའི་ཤ་བཞར་བར་མི་བྱ་སྟེ། འདི་ནི་ལྕེ་བཞར་བའི་བྱ་བ་ཞེས་བྱའོ། །རྣ་སྤབས་བྲུ་བའི་བྱ་བ་
[310a.5]གང་ཞེ་ན། དགེ་སློང་གིས་རྩེ་མོ་རྣོན་པོས་རྣ་སྤབས་བྲུ་བར་མི་བྱ། བག་མེད་པར་ནང་དུ་གཞུག་པར་མི་བྱ། བགས་ཀྱིས་དལ་ནས་ཤེས་བཞིན་དུ་རྣ་སྤབས་བྲུ་བར་བྱ། རྣ་བའི་ཤ་བྲུ་བར་མི་བྱ་སྟེ། འདི་ནི་རྣ་སྤབས་བྲུ་བའི་བྱ་བ་ཞེས་བྱའོ། །ཀུན་སྤྱད་པ་གང་ཞེ་ན། དགེ་
[310a.6]སྦྱོང་གི་ཡོ་བྱད་ཐམས་ཅད་མཚུངས་པར་སྤྱོད་པ་ནི་སྤྱད་པའོ། །མི་སྤྱད་པ་གང་ཞེ་ན། དེ་ལྟར་བཟློག་པ་ནི་མི་སྤྱད་པའོ། །མ་ལྟ་བུའི་བྱ་བའི་ཕུང་པོ་ཞེས་བྱ་བའི་ཕུང་པོ་གསུམ་པ་རྫོགས་ཏེ། མ་ལྟ་བུ་རྫོགས་སོ།། །།བཙུན་པ་འདུལ་བའི་ལུས་གང་ལགས། 
[310a.7]དམིགས་པ་གང་ལགས། བྱིན་གྱིས་བརླབས་པ་གང་ལགས། མཚན་ཉིད་གང་ལགས། གླེང་གཞི་གང་ལགས། ངོ་བོ་ཉིད་གང་ལགས། འབྲས་བུ་གང་ལགས། ཨུ་པཱ་ལི་འདུལ་བའི་ལུས་ནི་དམིགས་པའོ། །དམིགས་པ་ནི་ནན་ཏན་ནོ། །བྱིན་གྱིས་བརླབ་
[310b]
[310b.1]པ་ནི་ལུས་དང་ངག་དང་ཡིད་དོ། །མཚན་ཉིད་ནི་ལས་སོ། །གླེང་གཞི་ནི་བསྒྲགས་པའོ། །ངོ་བོ་ཉིད་ནི་ཉེས་པའོ། །འབྲས་བུ་ནི་མཐོ་རིས་དང་ཐར་པའོ། །འདུལ་བ་གཞུང་དམ་པ་རྫོགས་ཏེ། ཨུ་པཱ་ལིས་ཀུན་དྲིས་པ་རྫོགས་སོ།། །།ཐམས་ཅད་མཁྱེན་པ་
[310b.2]ལ་ཕྱག་འཚལ་ལོ། །འདུལ་བ་གཞུང་ནི་དམ་པ་འདི། །འཕགས་པ་ཉེ་བ་འཁོར་གྱིས་ནི། །མ་འོངས་པ་ཡི་གང་ཟག་གི། །མ་རྟོགས་ལ་སོགས་བསལ་བའི་ཕྱིར། །གཞི་དང་རྣམ་འབྱེད་ལ་སོགས་ཀྱི། །འགྲེལ་བཤད་ངེས་པ་དོན་གྱི་ལུང་། །ཞུས་ནས་རྒྱལ་
[310b.3]བས་བཀའ་སྩལ་ཏོ། །དེ་དག་རྣམས་ཀྱང་གང་ཞེ་ན། །སྤྱིའི་སྡོམ་ལ། ཞུ་བ་འདུལ་བྱེད་གཅིག་ལས་འཕྲོས། །ལྔ་ཚན་བཅུ་དྲུག་ཚན་དང་ནི། །གླེང་གཞི་རྐྱང་པ་གཏམ་གྱི་གཞི། །མ་ན་པི་ཀ་མ་མོ་དང་། །ལུས་སོགས་སྟོན་པ་ཐ་མ་སྟེ། །ལེའུ་དག་ཏུ་
[310b.4]ཡང་དག་འདོད། །ཐོག་མར་ཞུས་པ་དེ་ཡང་ནི། །རྣམ་འབྱེད་ལྟུང་བ་སྡེ་བཞི་དང་། །རང་བྱུང་ལ་སོགས་གཞི་རྣམས་ཀྱི། །གཏན་ལ་འབེབས་པ་དག་ཏུ་འདོད། །དེ་ཉིད་དྲིས་ལན་ཞེས་ཀྱང་བསྒྲགས། །དེ་ནས་འདུལ་བྱེད་དག་ཡིན་ཏེ། །ཕམ་པ་བཞི་དང་ལྷག་
[310b.5]མ་ཡི། །སྨྱན་གྱི་ལྟུང་བ་ཡན་ཆད་དག །གཏན་ལ་འབེབས་པར་བྱེད་པ་ཡིན། །དེ་ནས་གཅིག་ལས་འཕྲོས་པ་སྟེ། །གཅིག་ནས་བཅུ་ཡི་བར་དུ་ཡིན། །གཅིག་ལས་འཛེགས་པ་ཞེས་ཀྱང་བསྒྲགས། །དེ་ནས་འདུལ་བ་ལྔ་ཚན་ཏེ། །ལྔ་ལྔ་སྟོན་ཕྱིར་ལྔ་ཚན་ནོ། །བཅུ་
[310b.6]དྲུག་སྡེ་ཚན་སྟོན་པའི་ཕྱིར། །དེ་ནས་འདུལ་བ་བཅུ་དྲུག་ཚན། །གླེང་གཞི་ལ་ནི་སྒོ་ལྔ་ལས། །དང་པོ་བཞི་ལ་སྡོམ་གྱི་ནི། །ཚིགས་བཅད་བཅུ་བཅུའོ་ལྔ་པ་ལ། །སྡོམ་གྱི་ཚིགས་བཅད་དྲུག་ཡོད་དེ། །གླེང་གཞི་དག་ལ་བརྟེན་པའི་ཕྱིར། །གླེང་གཞི་ཞེས་ནི་བཏགས་པ་ཡིན། །
[310b.7]བྱང་བ་སྒོ་བཞི་རེ་རེ་ཡང་། །ཚིགས་བཅད་བཅུ་བཅུའོ་དེ་ཉིད་ལ། །སིལ་བུ་ཞེས་བྱ་བསླབ་པའི་གཞི། །རིགས་མི་མཐུན་པ་ཕྲ་མོ་རྣམས། །སྟོན་ཕྱིར་དོན་དང་ལྡན་པ་ཡིན། །འདུལ་བ་གཏམ་གྱི་དངོས་པོ་ནི། །ལྡེབས་ཀྱི་ཚུལ་དུ་བྱུང་བ་སྟེ། །སྡོམ་གྱི་ཚིག་གིས་བསྡུས་
[311a]
[311a.1]པ་མེད། །མཱུ་ལ་ཞེས་པའི་སྒྲ་ཡི་དོན། །གཞི་དང་རྩ་བ་དངོས་པོ་ལའང་། །འཇུག་ཕྱིར་གཏམ་གྱི་གཞིར་ཡང་འགྱུར། །མ་ན་པི་ཀའི་སྒོ་དང་པོ། །ཚིགས་བཅད་བཅུ་ཡིན་གཉིས་པ་ལ། །ཚིགས་བཅད་བཅུ་དང་ལྷག་ཙམ་ཡོད། །ཤིན་ཏུ་ཕྲ་ཞིང་
[311a.2]ཆེ་བས་ན། །བྲམ་ཟེའི་བུ་མོ་ལྟ་བུ་ཞེས། །དོན་དང་མཐུན་པའི་མཚན་ཡིན་ནོ། །འདུལ་བ་མ་མོ་ལྟ་བུ་ལ། །བསྙེན་པར་རྫོགས་པའི་ཕུང་པོ་དང་། །རབ་ཏུ་ལྡན་དང་བྱ་བ་ཡི། །ཕུང་པོ་གསུམ་དུ་ཤེས་པར་བྱ། །མ་དང་འདྲ་ཕྱིར་མ་མོའོ། །ལུས་དང་དམིགས་པ་བྱིན་
[311a.3]བརླབ་དང་། །མཚན་ཉིད་གླེང་གཞི་ངོ་བོ་དང་། །འབྲས་བུའི་དོན་རྣམས་ཐ་མ་སྟེ། །ཨུ་པཱ་ལི་ཡིས་ཞུས་པ་ནི། །དེ་དག་རྣམས་ཀྱིས་རྫོགས་པ་ཡིན། །མཚན་གྱི་གྲངས་ཀྱི་རིམ་པ་དང་། །མཚན་གྱི་བཤད་པ་དེ་ཡིན་པས། །དེ་ལྟར་བསྔོགས་ནས་བལྟ་བར་བྱ། །
[311a.4]དེ་ལྟར་ན་གཞུང་དམ་པའི་བརྗོད་བྱ་དོན་གྱི་ལུས་ནི་དེ་དག་ཉིད་ཡིན་ལ། རྗོད་བྱེད་གཞུང་གི་ལུས་ནི་ཞུ་བ་མ་རྫོགས་པ་ལ་འགྲེལ་པར། འཕགས་པ་ཉེ་བ་འཁོར་གྱིས་ཞུས་པའི་གཞུང་རྒྱ་གར་ཡུལ་པ་ཡང་ཤ་ལོ་ཀ་ཉིས་སྟོང་ཙམ་གྱི་ཚད་ཅིག་ལ་ལན་སྤྱོད་པ་ཁོ་ནའོ་
[311a.5]ཞེས་ཡུལ་ཁ་ཅིག་ན་ཞུ་བ་མ་རྫོགས་པ་ལ་ཤ་ལོ་ཀ་ཉིས་སྟོང་ལས་མེད་པའང་བཤད་མོད་ཀྱི། བོད་དུ་འགྱུར་བའི་ཞུ་བ་མ་རྫོགས་པ་ལ་ཤ་ལོ་ཀ་སུམ་སྟོང་དྲུག་བརྒྱ་སྟེ་བམ་པོ་བཅུ་གཉིས་དང་། ཞུ་བ་རྫོགས་པ་ལ་ཤ་ལོ་ཀ་ཁྲི་ལྔ་སྟོང་དགུ་བརྒྱ་སྟེ། བམ་པོ་ལྔ་བཅུ་
[311a.6]རྩ་གསུམ་ཡོད་པས་སྤྱིར་བསྡོམས་ན་ཤ་ལོ་ཀ་ཁྲི་དགུ་སྟོང་ལྔ་བརྒྱ་སྟེ། བམ་པོ་དྲུག་བཅུ་རྩ་ལྔ་ཡོད་དོ།། །།བསོད་ནམས་ཆེན་པོའི་དཔལ་གྱིས་ཕྱོགས་ལས་རྣམ་པར་རྒྱལ་བ་སྟོབས་ཀྱི་འཁོར་ལོས་སྒྱུར་བའི་རྒྱལ་པོ་དང་མཚུངས་པ་རྒྱལ་པོ་ཆེན་པོའི་བླའི་མཆོད་
[311a.7]གནས་བདེ་བར་གཤེགས་པའི་གཞུང་ལུགས་མང་དུ་ཐོས་པ། རིག་པ་དང་གྲོལ་བའི་སྤོབས་པ་དགེ་བ་ཅན། ལུང་དང་རིགས་པའི་དབང་ཕྱུག །གངས་ཅན་གྱི་རྒྱུད་ཀྱི་མཁས་པ་ཆེན་པོ། སྡོམ་བརྩོན་དམ་པ་ཤཱཀྱའི་དགེ་སློང་འཇམ་པའི་དབྱངས་ཀྱིས། བཀའ་འགྱུར་ལེགས་
[311b]
[311b.1]པར་བཞེངས་པ་རྣམས་ལས་འདི་དག་ནི་མཁན་པོ་ཆེན་པོ་མཆིམས་ཀྱིས་དགེ་བའི་བཤེས་གཉེན་རྒྱ་འདུལ་བ་འཛིན་པ་ཞལ་བཞུགས་པའི་དུས་ན། དགེ་བའི་བཤེས་གཉེན་འདུལ་བ་འཛིན་པ་ཞིང་མོ་ཆེ་བ་བྱང་ཆུབ་སེང་གེས་གཉེར་མཛད་ནས། ལུང་ཕྲན་ཚེགས་ཀྱི་བམ་
[311b.2]པོ་བཅུ་གཉིས་མ་ཚང་བ་དང་། གཞུང་བླ་མའི་ཞུ་བ་མ་རྫོགས་པ་བམ་པོ་བཅུ་གཉིས་དང་། སྡོམ་ཚིག་ཡི་གེ་ཚར་གཉིས་མ་ཚང་བ་རྣམས་བསམ་ཡས་མཆིམས་ཕུ་ལ་སོགས་པ་དབུས་གཙང་གི་གཙུག་ལག་ཁང་རྣམས་ནས་བཙལ་ཏེ། ལ་སྟོད་འོལ་རྒོད་ཀྱི་གཙུག་
[311b.3]ལག་ཁང་དུ་གནས་བརྟན་དྷརྨཱ་སེང་གེས་ལུང་སྡེ་བཞི་ཚང་བར་བཞེངས་པ་སྣར་ཐང་གི་གཙུག་ལག་ཁང་དུ་གདན་དྲངས་ཏེ། དེ་ལ་དཔེ་ཕྱི་མཛད་ནས་བཞེངས་པ་དང་། གཞན་ཡང་ཆུ་མིག་རིང་མོའི་གཙུག་ལག་ཁང་དང་། རུང་ཀླུང་ཤོད་གྲོག་གི་གཙུག་ལག་ཁང་གི་འདུལ་
[311b.4]བ་ལུང་ལ་སོགས་པ་རྣམས་ལ་གཏུགས་ཏེ་སྔ་ཞུས་ལེགས་པར་བགྱིས་ནས་བཞེངས་པ་སངས་རྒྱས་ཀྱི་བསྟན་པའི་རྩ་བ་ལེགས་པར་གསུངས་པ་དམ་པའི་ཆོས་འདུལ་བ་ལུང་སྡེ་བཞིའོ། །དེའི་བཀའ་འགྱུར་གྱི་དཔེ་ཕྱི་རྣམ་པར་དག་པ་རྣམས། མཁས་
[311b.5]པའི་འབྱུང་གནས་དཔལ་སྣར་ཐང་གི་གཙུག་ལག་ཁང་ནས་གདན་དྲངས་ཏེ། འཕགས་པ་འཇིག་རྟེན་དབང་ཕྱུག་གི་སྤྲུལ་པའི་སྐུ་ཆོས་རྒྱལ་སྲོང་བཙན་སྒམ་པོའི་ནང་བློན་ཆེན་པོ་མགར་སྟོང་བཙན་ཡུལ་ཟུངས་ཀྱི་རྒྱུད་པ། གཙུག་ལག་གཉིས་ཀྱི་མཛད་པས། 
[311b.6]བསྟན་པ་རིན་པོ་ཆེའི་ཞབས་ཏོག་ལ་གཡེལ་བ་མི་མངའ་ཞིང་། འགྲོ་བ་མང་པོའི་མགོན་སྐྱབས་དམ་པར་གྱུར་པ་དཔལ་ལྡན་རྒྱལ་བའི་སྡེ་ཡིས། འགྲོ་བ་མ་ལུས་པའི་གནས་སྐབས་དང་། མཐར་ཐུག་གི་ཕན་བདེ་མ་ལུས་པའི་འབྱུང་གནས་རྒྱལ་
[311b.7]བའི་བསྟན་པ་རིན་པོ་ཆེ་ཡུན་རིང་དུ་གནས་ཤིང་། ཕྱོགས་ཀུན་ཏུ་དར་ཞིང་རྒྱས་པར་བྱ་བའི་ཕྱིར། བོད་ཁམས་སུ་སྨོན་ལམ་གྱི་སྟོབས་ཅན་མངའ་བདག་ལྷ་བཙན་པོ་བྱང་ཆུབ་སེམས་དཔའ་རྣམས་དང་། ལོ་པཎ་སྐྱེས་མཆོག་ཁྱད་པར་ཅན་རྣམས་ཀྱི་བདག་
[312a]
[312a.1]རྐྱེན་ལ་བརྟེན་ནས། བདེ་བར་གཤེགས་པའི་གསུང་རབ་ཐོག་མཐའ་བར་དུ་དགེ་ཞིང་སྒྲོ་སྐུར་གྱི་མཐའ་དང་བྲལ་ལ་གཞུང་ལུགས་ངན་པའི་དྲི་མས་དབེན་པ་མདོ་སྡེ་དང་། རྒྱུད་སྡེའི་ཕྱོགས་སྔ་ཕྱིར་བོད་དུ་འགྱུར་རོ་ཅོག་རྣམས་མིའི་དབང་པོ་ཐོ་གེན་
[312a.2]ཐེ་མུར་གྱི་རིང་ལ། ཏི་ཤྲི་ཀུན་དགའ་རྒྱལ་མཚན་དཔལ་བཟང་པོ་བསྟན་པ་སྐྱོང་བའི་དུས། རྒྱལ་བའི་བསྟན་པ་ལྔ་བརྒྱ་བདུན་པའི་མཐར་ཉེ་བ། འགྲོ་བའི་བླ་མ་སྟོན་པ་གདུལ་བྱའི་ངོར་ཞི་བར་གཤེགས་པའི་ཚུལ་བསྟན་ནས། ལོ་སུམ་སྟོང་བཞི་བརྒྱ་
[312a.3]བརྒྱད་བཅུ་འདས་པ་མེ་མོ་ཕག་གི་ལོ་གསར་གྱི་ཟླ་བ་ཚེས་གྲངས་གཟའ་སྐར་བཟང་པོ་ལ་དབུ་བཙུགས་ཏེ། རྒྱལ་བའི་སྲས་པོ་རིག་པ་འཛིན་པ་བྱང་ཆུབ་དཔལ་ལྡན་གྱིས། བསྟན་པ་ལ་ཤེས་ནས་མི་ཕྱེད་པའི་དད་པ་བརྟན་པོས་ཀུན་ནས་བསླང་ནས་ཞལ་ཏའི་རིམ་པ་རྣམས་དང་། 
[312a.4]རྒྱུའི་དངོས་པོ་བཟང་ཞིང་མང་ལ་ཁ་ན་མ་ཐོ་བ་མེད་པས་མཐུན་པའི་རྐྱེན་བསྒྲུབས་ནས། བསྟན་པའི་འབྱུང་གནས་དཔལ་ན་ལེན་དྲ་དང་མཚུངས་པ་སྤྲུལ་པའི་རྒྱལ་པོ་སེ་ཆེན་གན་གྱི་དགོས་ཀྱི་ལྷ་ཁང་དཔལ་གུང་ཐང་གི་གཙུག་ལག་ཁང་ཆེན་པོར་ལེགས་པར་བཞེངས་ཏེ། སྡེ་སྣོད་ཀྱི་
[312a.5]ཚུལ་ལ་ཅུང་ཟད་བློ་ཁ་ཕྱོགས་པ་ཐང་པོ་ཆེ་བའི་བཙུན་པ་ཀུན་དགའ་འབུམ་གྱིས་ཁ་ཏ་དང་། ཞུས་དག་གི་དང་དོས་པ་བགྱིས་ཤིང་། གཞན་ཡང་དད་པ་དང་བརྩོན་འགྲུས་ཆེ་ཞིང་བློ་གྲོས་གསལ་བའི་སྡོམ་བརྩོན་དམ་པ་མང་དུ་ཐོས་ཤིང་སྡེ་སྣོད་འཛིན་པ་མཁས་པ་རྣམས་ཀྱིས། 
[312a.6]རྒྱ་གར་སྐད་ལ་སོགས་པ་ལེགས་པར་སྦྱར་བའི་སྐད་སོར་བཞག་རྣམས་ནི་སྔོན་གྱི་ལོཙྪ་བ་ཆེན་པོ་རྣམས་ཀྱིས་མཛད་པའི་བྱེ་བྲག་ཏུ་རྟོགས་བྱེད་ཆེན་པོ་དང་། སྒྲ་སྦྱོར་བམ་པོ་གཉིས་པ་ལ་སོགས་པ་ལ་བརྟེན་ནས་དག་པར་བྱས་ཤིང་། བོད་སྐད་རྣམས་ནི་ཡུལ་སྐད་དང་། འཕྲལ་
[312a.7]སྐད་ངན་པ་རྣམས་དང་མ་འདྲེས་པར་བོད་ཡུལ་གྱི་སྔོན་གྱི་བརྡ་མེས་མཁན་པོ་རྣམས་དང་། སྒྱུར་བྱེད་དམ་པ་སྔ་ཕྱིར་བྱོན་པ་རྣམས་ཀྱི་བརྡ་གསར་རྙིང་དང་། སྐད་གསར་བཅད་ལ་སོགས་པའི་རྗེས་སུ་འབྲངས་ནས་ད་དྲག་དང་། མ་མྱ་དང་། ས་སྩོགས་ལ་སོགས་པ་ཡོད་མེད་
[312b]
[312b.1]རྣམས་མཁས་པ་རྣམས་ཀྱིས་ཇི་ལྟར་མཛད་པ་ལྟར་བརྡ་དོན་མ་ནོར་བར་དག་པར་བགྱིས་ནས། གཞི་དུང་གི་ས་གཞི་ལྟར་དཀར་འཇམ་མཁྲེགས་པ་ལྷོ་རྒྱལ་པོ་ལྷ་ཁང་གི་ཤོ་གུ་ལ། དམ་ཆེ་ཞིང་མདངས་གསལ་བ་ཨུཏྤལ་སྔོན་པོ་ལྟ་བུ་རྒྱ་ནག་ཆེན་པོ་ལས་འོངས་པའི་སྣག་
[312b.2]ཚས། འབུར་དཀྱུས་ཚུགས་གསུམ་ལ་མཁས་པའི་མཐར་ཕྱིན་པས་ཡི་གེའི་རིག་བྱེད་ལ་སློབ་དཔོན་གྱི་གོ་འཕང་ཐོབ་པས་དག་སྙོམས་མཛེས་པར་བཞེངས་པ་དཔོན་དཔལ་བཟང་རིན་ཆེན་དང་། སངས་རྒྱས་གྲགས་ལ་སོགས་པ་དབུས་གཙང་གི་ཡི་གེ་པ་ཡིད་གཞུངས་ཤིང་
[312b.3]མཁས་པ་རྣམས་ཀྱིས་ལེགས་པར་བྲིས་པ་ལ་ཞུས་དག་ལན་གསུམ་དུ་བགྱིས་ཏེ་བཞེངས་པ་རྣམས། ས་མོ་གླང་གི་ལོ་བཀྲ་ཤིས་ལོ་གསར་གྱི་ཟླ་བ་ལ་ལེགས་པར་གྲུབ་ཅིང་། འབྲས་བུ་དང་བསྒྲུབ་པའི་དུས་ཀྱི་ལྔ་བརྒྱ་ཕྲག་དྲུག་དང་། ལུང་མངོན་པའི་དུས་ཀྱི་
[312b.4]བཞི་བརྒྱ་བརྒྱད་བཅུ་རྩ་གཉིས་འདས་ལ། ལྷག་མ་མངོན་པའི་ལོ་བཅོ་བརྒྱད་དང་། མདོ་སྡེ། འདུལ་བ། རྟགས་ཙམ་འཛིན་པའི་ལྔ་བརྒྱ་ཕྲག་གསུམ་སྟེ། སྟོང་ལྔ་བརྒྱ་བཅོ་བརྒྱད་བསྟན་པའི་ལྷག་མར་ཡོད་པའི་དུས་སུ་བཀའ་འགྱུར་ལེགས་པར་གྲུབ་པ་
[312b.5]རྣམས་ལས་འདི་དག་ནི་ལུང་སྡེ་བཞིའོ། །འདུལ་བ་ལུང་ཕལ་ཆེ་བ་ལ་དགེ་སློང་ཕ་མའི་སོ་སོར་ཐར་པ་དང་། ཞུ་བ་མ་རྫོགས་པ་བཞེངས་པ་མེད་མོད་ཀྱི་འོན་ཀྱང་སོ་སོར་ཐར་པ་གཉིས་རྣམ་འབྱེད་གཉིས་ཀྱི་རྩ་བ་ཡིན་ཞིང་། རྣམ་འབྱེད་གཉིས་ནི་སོ་སོར་ཐར་པ་རྣམ་
[312b.6]པ་གཉིས་ཀྱི་འགྲེལ་པ་ཡིན་ལ། ཞུ་བ་མ་རྫོགས་པ་ནི་ཞུ་བ་དག་ཤོས་ཡིན་པའི་ཕྱིར་ལུང་རྣམ་འབྱེད་སོ་སོའི་དབུ་དང་། གཞུང་བླ་མ་མ་རྫོགས་པ་དབུ་ཉིད་དུ་བཞེངས་སོ། །ལུང་སྡེ་བཞིའི་གོ་རིམས་ནི་གཞི་དང་། རྣམ་པར་འབྱེད་པ་དང་། དེ་དག་གི་དཀའ་
[312b.7]བའི་གནས་ཞུས་ལན་གྱིས་གཏན་ལ་འབེབས་པ་གཞུང་བླ་མ་དང་། དེ་དག་ཏུ་མ་ཚང་བ་ཁ་སྐོང་བ་ཕྲན་ཚེགས་སོ། །དོན་གྱི་གོ་རིམས་དེ་ལྟར་ཡིན་ཡང་མཁས་པ་རྣམས་ཀྱིས་གཞི་དང་། རྣམ་པར་འབྱེད་པའི་རྗེས་ལ་ཕྲན་ཚེགས་དང་། དེའི་རྗེས་ལ་གཞུང་དམ་པ་ཉིད་
[313a]
[313a.1]བྲིས་ཤིང་། ཀ་ཅོག་ལ་སོགས་པས་མཛད་པའི་མཚན་བྱང་དཀར་ཆག་ལས་ཀྱང་རིམ་པ་དེ་ཁོ་ན་ལྟར་འབྱུང་བས་འདིར་ཡང་གཞུང་དམ་པ་མཇུག་ཉིད་དུ་བྲིས་སོ། །འདི་རྣམས་ཀྱི་བམ་པོའི་གྲངས་ནི་ཤྭོ་ལོ་ཀ་སུམ་བརྒྱ་ལ་བམ་པོ་རེར་བྱས་ནས་
[313a.2]ལུང་གཞི་ལ་བམ་པོ་བརྒྱ་དང་དགུ། དགེ་སློང་ཕའི་རྣམ་འབྱེད་ལ་བམ་པོ་བརྒྱད་བཅུ་རྩ་གསུམ་དང་བམ་པོ་སུམ་ཆ། དགེ་སློང་མའི་རྣམ་འབྱེད་ལ་བམ་པོ་ཉི་ཤུ་རྩ་བརྒྱད། ཕྲན་ཚེགས་ལ་བམ་པོ་ལྔ་བཅུ་རྩ་དགུ། གཞུང་བླ་མའི་ཞུ་བ་མ་རྫོགས་པ་ལ་བམ་པོ་བཅུ་
[313a.3]གཉིས། ཞུ་བ་རྫོགས་པའི་གཞུང་དམ་པ་ལ་བམ་པོ་ལྔ་བཅུ་རྩ་གསུམ་སྟེ། བསྡོམས་ན་གཞུང་དམ་པ་ལ་བམ་པོ་དྲུག་བཅུ་རྩ་ལྔ་ཡོད་པས་སྤྱིར་ལུང་སྡེ་བཞི་ཆད་པ་ལ་བམ་པོ་སུམ་བརྒྱ་བཞི་བཅུ་རྩ་བཞི་དང་བམ་པོ་སུམ་ཆ་ཡོད་དོ། །སྔར་མ་ཚང་བ་རྣམས་
[313a.4]ཚང་བར་བཞེངས་པའི་ཚུལ་ནི་ཕྲན་ཚེགས་དང་། ཞུ་བ་མ་རྫོགས་པའི་མཇུག་དག་ཏུ་བྲིས་ཟིན་པའི་ཕྱིར་དེ་དག་ཏུ་བལྟ་བར་བྱའོ།། །།ཡེ་དྷརྨཱ་ཧེ་ཏུ་པྲ་བྷ་བཱ་ཧེ་དུན་ཏེ་ཥཱནྟ་ཐཱ་ག་ཏོ་ཧྱ་བ་དཏ། ཏེ་ཥཱཉྩ་ཡོ་ནི་རོ་དྷ་
[313a.5]ཨེ་བྃ་བཱ་དཱི་མ་ཧཱ་ཤྲ་མ་ཎ།། །།
